Cluster,Tweet
0,"با‌‌ توجه‌‌‌‌ به افزایش بی‌سابقه و افسارگسیخته‌ی 
قیمت گوشی‌
 در چند سال گذشته در بازار ایران، این دستگاه مهم که بخش بزرگی از زندگی ما محسوب می‌شود، به کالایی لوکس تبدیل شده است؛ پس هنگام خرید گوشی جدید، باید بیش از گذشته وسواس به‌ خرج بدهیم و مدلی را انتخاب کنیم که بیشترین امکانات و بهترین تجربه را با قیمت مدنظر ارائه می‌دهد.
به‌طور کلی برای خرید گوشی هوشمند، گذشته‌ از کیفیت ساخت و طراحی ظاهری که در حس و تجربه‌ی استفاده از گوشی و مقاومت آن در برابر ضربات و فشار نقش مهمی دارد، باید به موارد زیر توجه داشت:
در مقاله‌ی پیش‌ رو، می‌خواهیم بهترین گوشی‌های هوشمند را در بازه‌های قیمتی مختلف معرفی کنیم تا بتوانید بر‌‌‌اساس بودجه‌ی مدنظرتان، بهترین گوشی ممکن را بخرید؛ از بهترین گوشی‌های ۳ میلیون تومانی (گوشی‌های اقتصادی) تا بهترین گوشی‌های بالای ۷۰ میلیون تومان (گوشی‌های پرچم‌دار).
توجه کنید همه‌ی قیمت‌های نوشته‌شده براساس کمترین قیمت بازار برای مدل رجیسترشده است. افزون‌براین با‌‌‌ توجه‌‌‌ به تغییر زیاد قیمت در ایران، این مقاله هر ماه و طبق قیمت روز گوشی در بازار کشور، به‌روز می‌شود.
موتو E13 موتورولا، جزء اقتصادی‌ترین گوشی‌های هوشمند بازار ایران در سال ۲۰۲۳ است. بهره‌گیری این گوشی از پردازنده Unisoc T606 و اجرای نسخه‌ی سبک‌شده‌ی اندروید ۱۳ (اندروید گو) از مزایای این گوشی در مقایسه با سایر ارزان‌قیمت‌ترین گزینه‌های بازار محسوب می‌شود.
نمایشگر این گوشی ۶٫۵ اینچ است، خود گوشی نیز وزن بالایی ندارد و بدین جهت از گوشی‌های نسبتا خوش‌دست و سبک به‌حساب می‌آید. گفتنی است که تراشه‌ی این گوشی بین ۲۰ تا ۶۰ درصد از سایر گوشی‌های هم‌رده (از نظر قیمتی) خودش سریع‌تر است و از آن‌جایی که گوشی‌های ارزان با مشکلات کندی عملکرد مواجه‌اند، موتو E13 ارزش خرید بیشتری در بین آن‌ها دارد.
موتو G04 یکی دیگر از گوشی‌های اقتصادی موتورولا است. در شرایطی که بیشتر گوشی‌های پایین‌رده با افزایش قیمت زیادی مواجه شده‌اند، این گوشی با قیمتی مقرون‌به‌صرفه امکانات خوبی در اختیار می‌گذارد. از جمله این‌که آن‌را می‌توان ارزان‌ترین گوشی به‌حساب آورد که اندروید ۱۴ را به صورت پیش‌فرض اجرا می‌کند.
طراحی پنل جلوی G04 به سبک به‌روزترین گوشی‌های بازار است و از بریدگی قطره‌ای شکل دوربین سلفی و حاشیه‌های بدقواره بسیاری از گوشی‌های هم‌قیمت خبری نیست. استفاده از فضای ذخیره‌سازی UFS 2.2 نیز یکی دیگر از برتری‌های این گوشی به‌حساب می‌آید و از دیگر ویژگی‌های کلیدی می‌توان به نمایشگر ۹۰ هرتزی HD و وجود حسگر اثرانگشت اشاره کرد.
موتو G13 گوشی اقتصادی موتورولا است که به‌واسطه داشتن برخی امکانات بیشتر نسبت‌به مدل‌های مشابه سامسونگ و شیائومی، می‌تواند انتخاب جایگزین شایسته‌ای برای آن‌ها باشد. اسپیکرهای استریو بزرگ‌ترین وجه تمایز این گوشی با سایر رقبایش هستند. همچنین ظاهر این گوشی با توجه به‌قیمتش نسبتا به‌روز و سازگار با ترند جهانی این‌روزهای دنیای گوشی‌های هوشمند است.
موتو G13 از دوربین سلفی Punch Hole و نمایشگر ۶٫۵ اینچی با حاشیه‌های نسبتا معقول بهره می‌برد که گرچه وضوح HD دارد اما نرخ نوسازی ۹۰ هرتزی را ارائه می‌دهد. جثه و وزن گوشی نیز برای افرادی که به‌گوشی‌های بزرگ، سنگین و قطور علاقه‌ای ندارند، مناسب است. امور پردازشی گوشی نیز بر عهده تراشه Helio G85 مدیاتک است.
گوشی ردمی 10 شیائومی 5G طراحی کاملا پلاستیکی دارد که در بازه‌ی قیمتی گوشی آن‌چنان دور از انتظار نیست. دوربین‌ اصلی ۵۰ مگاپیکسلی در کنار دوربین تشخیص عمق، عملکرد معمولی و نسبتا پایینی در ثبت عکس‌ها دارند؛ اما نیازهای پایه‌ای کاربران را رفع می‌کنند.
نمایشگر ۶٫۵۸ اینچی گوشی شیائومی ردمی 10 5G از پنل IPS با نرخ‌نوسازی ۹۰ هرتز بهره می‌برد که در بازه‌ی قیمتی ۵ میلیون تومان از گوشی‌های اقتصادی زیادی مانند مدل‌های سامسونگ سریع‌تر است. این صفحه‌نمایش همچنین از وضوح FHD بهره می‌برد که هنگام تماشای ویدیو و فیلم، تجربه‌ی مطلوبی ارائه می‌دهد.
گلکسی A05s به‌عنوان یکی از مقرون‌به‌صرفه‌ترین گوشی‌های سامسونگ با تراشه‌ی نسبتاً قدیمی Snapdragon 680 4G روانه‌ی بازار شده است؛‌ بااین‌حال، بهبود عملکرد این تراشه در مقایسه با تراشه‌ی Exynos 850 نسل قبل را می‌توان به فال نیک گرفت. سخت‌افزار گوشی در کاربری روزمره همراه خوبی برای کاربر خواهد بود؛‌ اما انتظارش را داشته باشید که هنگام اجرای بازی با کندی مواجه شوید.
افزون‌براین، وضوح صفحه به Full HD ارتقاء یافته و نرخ نوسازی ۹۰ هرتزی را ارائه می‌دهد. ظرفیت باتری این گوشی ۵,۰۰۰ میلی‌آمپر ساعت است که از شارژ سریع ۲۵ واتی پشتیبانی می‌کند. البته برای اولین‌بار در این سری، دیگر از آداپتور شارژ‌ در جعبه خبری نیست و شارژر ۲۵ وات آن جداگانه باید خریداری شود.
موتو G14، از محصولات اقتصادی موتورولا در سال ۲۰۲۳ به‌شمار می‌رود که با تراشه‌ی Unisoc T616 همراه شده است. این تراشه، قدرت پردازشی خوبی برای استفاده‌های روزمره ارائه می‌دهد اما نباید چندان روی توان گرافیکی تراشه و بازی با این گوشی حساب باز کرد.
در سوی دیگر، با یک گوشی خوش‌ساخت با طراحی امروزی، سبک و خوش‌دست (۶٫۵ اینج) مانند دیگر اعضای خانواده موتورولا مواجه هستیم که وضوح صفحه‌نمایش آن به Full HD ارتقا اما نرخ نوسازی آن به ۶۰ هرتز افول پیدا کرده است. اسپیکرهای استریو یکی دیگر از ویژگی‌های خاص این گوشی به‌حساب می‌آید.
گلکسی A15 از گوشی‌های سری A سامسونگ است که پیشرفت امیدوارکننده‌ای نسبت‌به نسل قبل خود تجربه کرده و ارزش خرید آن هم‌اکنون بیش‌از پیش است. مجهزشدن گوشی به یکی از پردازنده‌های قدرتمند سری G مدیاتک یعنی Helio G99، ارتقای نمایشگر به OLED و از همه مهم‌تر امکان دریافت چهار نسخه‌ی بعدی اندروید که در بین بسیاری از گوشی‌های ارزان‌قیمت بی‌سابقه بوده، از جمله دلایلی هستند که می‌توان در توجیه ارزش خرید بالای این گوشی ارائه داد.
گلکسی A15 از رویه‌ی جدید طراحی سامسونگ در سال ۲۰۲۴ یعنی بهره‌گیری از فریم تخت و طراحی موسوم به Key Island پیروی می‌کند تا گوشی ظاهری مدرن‌تر و لوکس‌تر به‌خود بگیرد و حس‌وحال گوشی‌های ارزان‌قیمت‌تر را تداعی نکند.
گوشی پوکو M5s شیائومی از نمایشگر ۶٫۴۳ اینچی OLED استفاده می‌کند که می‌تواند آن را یک سر و گردن بالاتر از رقبایی با نمایشگر IPS LCD قرار دهد؛ البته نرخ نوسازی ۶۰ هرتزی‌اش احتمالا برای برخی از کاربران محدودیت بزرگی به‌شمار می‌آید.
شیائومی از تراشه‌ی مدیاتک Helio G95 در پوکو M5s استفاده می‌کند که در کنار ۴ گیگابایت رم، عملکرد نسبتا خوبی در کاربری روزانه و اجرای بازی‌های مختلف بتل رویال دارد؛ اما باید تنظیمات گرافیکی بازی‌ها را کمی پایین بیاورید. تراشه، مصرف باتری چندان بالایی ندارد و با یک‌ ساعت کال آو دیوتی بازی کردن حدود ۱۵ درصد از باتری ۵۰۰۰ میلی‌آمپرساعتی آن کم می‌شود.
گوشی موتو G54 موتورولا از ارزان‌ترین گوشی‌های اقتصادی با تمرکز ویژه روی سخت‌افزار به‌حساب می‌آید که به‌لطف پردازنده Dimensity 7020 و ۱۲ گیگابایت رم با اختلاف زیادی رقبای هم‌قیمت خود را کنار می‌زند. G54 از صفحه‌نمایشی ۶٫۵ اینچی با پنل IPS و وضوح FHD استفاده می‌کند. نمایشگر نرخ نوسازی ۱۲۰ هرتز را ارائه می‌دهد که این نیز مزیت بزرگی محسوب می‌شود. 
گوشی موتورولا با وجود باتری پرظرفیت ۶,۰۰۰ میلی‌آمپرساعتی که نسبت‌ به گوشی‌های دیگر، ساعت‌های بیشتری در طول روز کاربر را همراهی می‌کند، ۱۹۰ گرم وزن دارد و با استفاده از آداپتور ۳۳ وات شارژ می شود. برای عکاسی، گوشی موتورولا از ترکیب دوربین دوگانه استفاده می‌کند. دوربین اصلی آن ۵۰ مگاپیکسلی است که به سیستم لرزشگیر اپتیکال تصویر نیز مجهز است و در نور روز عکس‌های تقریبا خوبی می‌گیرد.
ردمی نوت 12S شیائومی از پردازنده Helio G96 بهره می‌برد که امکان دارد حتی نسبت‌به برخی گوشی‌های ارزان‌تر، عملکردی ضعیف‌تر از خود نشان دهد اما تمرکز سازنده در این گوشی صرفا روی عملکرد پردازشی معطوف نبوده تا از دیگر جنبه‌ها غافل شود.
مواردی چون نمایشگر ۶٫۴۳ اینچی که اندازه کاملا استانداردی محسوب می‌شود، پنل OLED با نرخ نوسازی ۹۰ هرتز و وضوح FHD، اسپیکرهای استریو، وزن ۱۷۶ گرمی و دوربین اصلی ۱۰۸ مگاپیکسلی که البته فقط جای خالی لرزشگیر اپتیکال در آن احساس می‌شود، این گوشی را در مجموع به انتخاب معقولی تبدیل می‌کنند.
گلکسی A25 شاید اندکی به‌خاطر حضور سرسختانه‌ی بریدگی قطره‌ای شکل دوربین سلفی و با وجود تلاش برای کمرنگ‌کردن این موضوع با طراحی تخت فریم، حس یک گوشی با ظاهر خسته‌کننده و قدیمی را تداعی کند، اما کره‌ای‌ها تدبیر دیگری برای رفع کمبودهای این گوشی نداشته‌اند و حداقل روی کاغذ تغییراتی را در سخت‌افزار گوشی اعمال کرده‌اند.
A25 هم‌اکنون از قدرت Exynos 1280 که همان تراشه‌ی مورد استفاده در گلکسی A53 بود بهره گرفته است. بدین ترتیب می‌توان انتظار عملکرد بسیار سریع‌تری را حداقل در بازی‌ها از این گوشی انتظار داشت. در سمت دیگر می‌توان افزایش نرخ نوسازی از ۹۰ به ۱۲۰ هرتز و افزوده‌شدن بلندگوی دوم برای بهره‌مندی از صدای استریو را شاهد بود. اجرای پیش‌فرض اندروید ۱۴ و دریافت چهارنسخه‌ی بعدی اندروید را می‌توان از دیگر ویژگی‌های متمایزکننده این گوشی با رقبا عنوان کرد.
پوکو M6 پرو شیائومی از نظر طراحی ظاهری، سازگاری بیشتری با سلیقه و انتظارات تعداد کثیری از کاربران دارد چراکه از یک نمایشگر بزرگ ۶٫۶۷ اینچی با حاشیه‌های بسیار اندک و وزن کم ۱۷۹ گرمی بهره می‌برد و همچنین خوش‌ساخت‌تر و باکیفیت‌تر از رقبایش به‌نظر می‌رسد.
این گوشی که دقیقاً همان نسخه‌ی 4G ردمی نوت ۱۳ پرو اما با دوربین ۶۴ مگاپیکسلی با عملکردی بسیار معمولی و ارزان‌تر از آن محسوب می‌شود، از تراشه Helio G99 Ultra قدرت می‌گیرد که اندکی بهبودیافته‌تر از Helio G99 عمل می‌کند. ضمناً از حسگر اثرانگشت زیر نمایشگر بهره می‌برد. اما در بخش نرم‌افزار درحالی‌که می‌توانست به نسخه‌ی ۱۴ سیستم‌عامل اندروید به‌صورت پیش‌فرض مجهز باشد، یک نسخه قدیمی‌تر با رابط کاربری MIUI را اجرا می‌کند.
پوکو F4 از نمایشگر ۶٫۶۷ اینچی OLED با نرخ نوسازی ۱۲۰ هرتز همراه با استانداردهای +HDR10 و Dolby Vision استفاده می‌کند. دوربین اصلی ۶۴ مگاپیکسلی آن نیز در نور روز عکس‌های باکیفیتی ثبت می‌کند؛ اما در محیط‌های تاریک‌تر باید کمی انتظارات خود را پایین بیاورید.
جایی که پوکو F4 واقعا در آن می‌درخشد، عملکرد سخت‌افزاری است؛ به‌طوری که ما را مجاب می‌کند تا بعد از گذشت چند سال، F4 را در فهرست 
بهترین گوشی‌های بازار
 قرار دهیم. Snapdragon 870 در رده‌ی تراشه‌های پرچم‌دار کوالکام قرار می‌گیرد و برای چندین سال ، بدون کُندی یا لگ، پاسخگوی نیازهای کاربر خواهد بود. از سوی دیگر سیستم خنک‌کننده‌ی گوشی نیز از افزایش دمای محسوس در اجرای طولانی‌مدت بازی‌ها جلوگیری می‌کند و وجود فضای ذخیره‌سازی UFS 3.1 این گوشی‌را به یکی‌از تکرارنشدنی‌ترین گوشی‌هایی (به‌خصوص برای بازی) که می‌توان با حداقل بودجه خریداری کرد، بدل می‌کند.
موتورولا اج ۴۰ نئو نسخه‌ی ارزان‌تر اج ۴۰ موتورولا به‌حساب می‌آید که برخی ویژگی‌های نسخه‌ی استاندارد را نیز به ارث برده است. اولین چیزی که در این گوشی جلب توجه می‌کند، طراحی چشم‌نواز آن است که نشان از آن دارد با یک گوشی بسیار خوش‌ساخت مواجه هستیم و با به‌کار رفتن متریال باکیفیت در ساخت بدنه، شاید نتوان در نگاه اول متوجه پلاستیکی بودن بدنه و فریم شد. حتی با وجود چنین ظرافتی، استاندارد IP68 برای مقاومت در برابر آب را نیز کسب کرده است.
این گوشی از نمایشگر OLED با لبه‌های خمیده به‌ابعاد ۶٫۵۵ اینچ استفاده می‌کند که نرخ نوسازی آن روی ۱۴۴ هرتز تنظیم شده است و از استاندارد +HDR10 نیز برخوردار است. وجود تراشه‌ی Dimensity 7030، دوربین با حسگری ۵۰ مگاپیکسلی و ابعادی بزرگ‌تر از دوربین گوشی‌های هم‌سطح خودش و باتری ۵,۰۰۰ میلی‌آمپرساعتی که از شارژ سریع ۶۷ واتی پشتیبانی می‌کند، نشانگر آن است که سازنده از سخت‌افزار نیز غافل نشده و یک دستگاه کم‌نقص را برای کاربران تدارک دیده است.
گلکسی A35، محصولی است که با ارتقا یافتن پردازنده به Exynos 1380 و همچنین شیشه‌ای شدن قاب پشتی، به‌نوعی روح گلکسی A54 در آن جریان یافته و از آن‌جایی که این گوشی را می‌توان با بودجه‌ای کمتر از گلکسی A54 خرید، اکنون این میان‌رده را ارزشمندتر از همیشه می‌بینیم. ضمن این‌که در فرایند به‌روزرسانی چهارساله‌، گلکسی A35 یک نسخه بیشتر اندروید را نیز دریافت خواهد کرد.
همچنین دوربین سلفی به‌جای بریدگی قطره‌ای شکل، درون حفره قرار گرفته و محافظت از نمایشگر با Gorilla Glass Victus Plus بهبود یافته است. به‌جز ارتقای کیفیت ساخت بدنه و پردازنده، دوربین اصلی میزبان حسگری با وضوح ۵۰ مگاپیکسلی شده است که در کنار پردازنده اگزینوس ۱۳۸۰، عکس‌ها بهتر و سریع‌تر پردازش می‌شوند؛ به‌طوری که عملکرد آن هنگامی که شرایط نوری مناسب باشد، باتوجه به هزینه‌ای که برای گوشی می‌کنید ایده‌آل به‌نظر می‌رسد.
پوکو X6 از پلتفرم مشترکی با نسخه‌ی 5G ردمی نوت ۱۳ پرو بهره می‌برد با این تفاوت که از دوربین ۶۴ مگاپیکسلی به‌جای ۲۰۰ مگاپیکسلی که عملکردی بسیار معمولی دارد، استفاده می‌کند اما از نظر قیمتی بسیار مقرون‌به‌صرفه‌تر از آن است. این گوشی نمایشگر ۶٫۶۷ اینچی ۱۲۰ هرتزی OLED دارد که وضوح آن ۱۲۲۰ × ۲۷۱۲ پیکسل بوده و نسبت‌ نمایشگر به بدنه‌ی گوشی نزدیک ۹۰ درصد است که از حاشیه‌های بسیار کم این گوشی حکایت دارد. نمایش ۶۸ میلیارد رنگ (پنل ۱۲ بیتی) و پشتیبانی از استاندارد دالبی ویژن از دیگر ویژگی‌های نمایشگر پوکو ایکس ۶ هستند.
شیائومی از پردازنده میان‌رده Snapdragon 7s Gen 2 در پوکو ایکس ۶ استفاده کرده است که سرعت قابل قبولی در کاربری‌های مختلف ارائه می‌کند. ظرفیت باتری گوشی شیائومی ۵,۱۰۰ میلی‌آمپرساعت است که با شارژر پرسرعت ۶۷ واتی، در زمان حدود ۴۰ دقیقه به‌طور کامل می‌شود. از بدنه‌ی شیشه‌ای و همچنین گواهی IP67 در این گوشی خبری نیست اما خبر خوب این‌که وزن دستگاه ۱۸۱ گرم بوده که چندان زیاد نیست. نکته‌ی قابل توجه دیگر در این گوشی محافظت نمایشگر با لایه‌ی Gorilla Glass Victus و وجود جک هدفون به‌حساب می‌آید چراکه در نسخه‌ی پرو و حتی بسیاری از گوشی‌های میان‌رده دیگر دیده نمی‌شود.
اگر طرفدار گوشی‌های ظریف، باریک و سبک هستید اما دوام و کیفیت ساخت جزء خط قرمزهای شما در انتخاب گوشی است، گوشی آنر X9b را به‌شما پیشنهاد می‌کنیم. این گوشی از نمایشگر OLED با حاشیه‌های اندک و خمیده ۶٫۷۸ اینچی و وضوح ۱۲۲۰ در ۲۶۵۲ پیکسل استفاده می‌کند که نرخ نوسازی ۱۲۰ هرتزی دارد.
پردازنده‌ی گوشی آنر Snapdragon 6 Gen 1 است که توان و راندمان بالایی در محاسبات CPU و GPU-محور ارائه می‌دهد و یکی از خصوصیات خوب دیگر آن، ظرفیت ۱۲ گیگابایتی رم به‌صورت استاندارد به‌حساب می‌آید. همچنین باتری ۵,۸۰۰ میلی‌آمپرساعتی این گوشی را به یکی از بهترین‌ها از نظر شارژدهی و عمر باتری تبدیل می‌کند. آن‌هم در شرایطی که وزن گوشی از ۱۸۵ گرم فراتر نمی‌رود. بهره‌گیری از اسپیکر مونو را می‌توان تنها نقطه ضعف بزرگ این گوشی برشمرد.
پوکو ایکس ۶ پرو از تراشه‌ی فوق‌العاده قدرتمند Dimensity 8300 Ultra مدیاتک بهره می‌برد. این تراشه از هرنظر، چه در کاربری روزمره و چه در پردازش‌های سنگین و بازی، عملکرد خیره‌کننده و کم‌نقصی در حد گوشی‌های پرچمدار به‌نمایش می‌گذارد. روان‌بودن و بهینگی را به‌وضوح می‌توان در هنگام استفاده از گوشی مشاهده کرد و به‌جرات می‌توان گفت که این گوشی در هیچ‌یک از سناریو‌های چندوظیفگی و جابجاشدن سریع بین اپ‌ها و منوها (با وجود رابط کاربری سنگین HyperOS) کم نمی‌آورد.
استفاده از سریع‌ترین تراشه فضای ذخیره‌سازی UFS 4.0 نیز دیگر جای هیچ شک و شبهه‌ای را در مورد سخت‌افزار این گوشی باقی نمی‌گذارد و خاطر خوره‌های بازی را آسوده می‌کند تا در نهایت بتوانیم عنوان قدرتمندترین میان‌رده بازار و بهترین گوشی گیمینگ اقتصادی را به پوکو X6 پرو نسبت دهیم. این گوشی نمایشگر باکیفیتی هم دارد که با وضوح بالاتر ۱۲۲۰ در ۲۷۱۲ پیکسل، ۶۸ میلیارد رنگ را به‌تصویر می‌کشد و بیش‌از ۹۰ درصد از پنل جلو را به‌خود اختصاص داده تا تجربه‌ی بصری تحت‌الشعاع حاشیه‌های مزاحم قرار نگیرد.
گوشی‌های پیکسل از جمله پیکسل ۷ محصولاتی هستند که صفر تا صد آن‌ها همگی حاصل تحقیق و توسعه‌ی گوگل بوده و می‌توانید همه‌ی آن‌چیزهایی که گوگل به‌دنبالش است را خالصانه تجربه کنید. پیکسل ۷ یک گوشی با ابعاد کوچک و جمع‌وجور است که بین طرفداران گوشی‌های کامپکت خواهان‌ بسیاری دارد چرا که فقط ۶٫۳ اینچ است و از نمایشگری OLED با نرخ نوسازی ۹۰ هرتز بهره می‌برد.
تنسور G2، نسل دوم تراشه اختصاصی گوگل برای پیکسل‌ها، قلب تپنده این گوشی را تشکیل می‌دهد که در رده تراشه‌های پرچمدار طبقه‌بندی می‌شود. گوشی از فریم فلزی و بدنه‌ی شیشه‌ای ساخته شده است تا حس دردست گرفتن یک گوشی گران‌قیمت را از کسی دریغ نکند و وجود گواهی IP68 نیز نگرانی‌ها بابت نفوذ آب به‌داخل گوشی را از بین می‌برد. پیکسل ۷ اندروید ۱۳ را اجرا می‌کند و اولین دستگاهی است که پس‌از انتشار سه نسخه‌ی بعدی، آن‌را دریافت می‌کند
گلکسی A55 به‌عنوان پریمیوم‌ترین میان‌رده‌ی سال ۲۰۲۴ سامسونگ، با فریم فلزی و تراشه‌ی جدید Exynos 1480 همین شرکت، راهی بازار شده است. دوربین‌های اصلی، اولتراواید و ماکروی A55 نسبت به سال گذشته تغییر یا پیشرفتی نداشته‌اند؛ اما به‌لطف تراشه‌ی جدید، تجربه‌ی عکاسی لذت‌بخش و قابل قبولی ارائه می‌کنند. دوربین اصلی A55،‌ امکان فیلم‌برداری 4K با نرخ ۳۰ فریم‌برثانیه را نیز در اختیار قرار می‌دهد.
در بخش نمایشگر، گلکسی A55 از پنل OLED با ابعاد ۶٫۶ اینچ (حدود ۰٫۲ اینچ بزرگ‌تر از A54) استفاده می‌کند. نمایشگر، روشنایی و دقت رنگ خوبی ارائه می‌کند؛ اما حاشیه‌های قطور اطراف آن، می‌تواند یکی از نقاط ضعف بزرگ A55 باشد و با وجود وزن ۲۱۳ گرمی نمی‌تواند جایگاهی در بین گزینه‌های خوش‌دست برای خود باز کند. با این‌حال می‌توان وجود گواهی IP67 برای مقاومت در برابر آب را یک برتری نسبت‌به رقبا به‌حساب آورد.
قاتل پرچم‌دار سامسونگ با نام گلکسی S23 FE چندی پیش در بازار موجود شد تا جایگاه سری گلکسی Fan Edition سامسونگ را در بین بهترین گوشی های بازار ایران تثبیت کند اما این‌بار در کالبدی قطورتر و سنگین‌تر از نسل پیشین‌اش. طراحی کلی این گوشی بسیار برای ما یادآور گلکسی A54 می‌شود و با شیشه‌ای شدن قاب پشتی، به‌نظر می‌رسد از پلتفرم همان گوشی برای طراحی S23 FE استفاده شده است.
این گوشی از نمایشگر ۶٫۴ اینچی با نسبت کمتر از ۸۵ درصد به بدنه بهره می‌برد که از حاشیه‌های زیاد اطراف نمایشگر این گوشی خبر می‌دهد. S23 FE در دونسخه با تراشه‌های Snapdragon 8 Gen 1 و Exynos 2200 عرضه شده که نسخه‌ی اگزینوس در بازار کشور به‌صورت گسترده توزیع می‌شود. دوربین اصلی نیز از ۱۲ به ۵۰ مگاپیکسل با امکان فیلم‌برداری 8K تغییر کرده و در کنارش دوربین تله‌فوتوی ۸ مگاپیکسلی آن را به گزینه‌ای مناسب برای عکاسی بدل می‌کند.
شیائومی 13T با پیشرفت‌های نسلی قابل توجهی مواجه شده است. از جمله اینکه هم‌اکنون از استاندارد IP67 برای مقاومت در برابر آب بهره می‌برد و به دوربین تله‌فوتوی ۵۰ مگاپیکسلی با بزرگ‌نمایی دوبرابری نسبت‌ به دوربین واید مجهز شده که لنز و مجموعه امکانات دوربین با همکاری لایکا توسعه یافته‌اند و در نتیجه با ترکیب با دوربین اصلی ۵۰ مگاپیکسلی دستتان را برای عکاسی در شرایط مختلف باز می‌گذارد.
تراشه‌ی قدرتمند Dimensity 8200 Ultra شیائومی ۱۳ تی پایداری و قدرت بسیار خوبی ارائه می‌دهد؛ به‌طوری‌که به‌راحتی می‌توانید سنگین‌ترین بازی‌های روز را به‌راحتی اجرا کنید؛ بدون آنکه بدنه‌ی گوشی به‌اندازه‌ی آزاردهنده‌ای داغ شود. این گوشی از نمایشگر 1220p و ۶٫۶۷ اینچی OLED با نرخ نوسازی ۱۴۴ هرتز و روشنایی فوق‌العاده‌ی ۲۶۰۰ نیتی بهره می‌برد؛ نمایشگری که با قابلیت نمایش ۶۸ میلیارد رنگ، به یکی از نقاط قوت اصلی گوشی تبدیل می‌شود و تجربه‌ی بصری کم‌نظیری را برای کاربر به‌ارمغان می‌آورد.
شیائومی 13T پرو، دقیقا همان شیائومی 13T است؛ البته فقط در بخش ظاهر، طراحی و کیفیت ساخت. یعنی از متریال بدنه و فریم گرفته تا ابعاد نمایشگر همگی مشترک با شیائومی 13T هستند، فقط وزن دستگاه بسته به این‌که شیشه یا چرم مصنوعی باشد، بین ۷ تا ۱۰ گرم بیشتر از نسخه‌ی استاندارد است.
درون دستگاه شاهد به‌کارگیری یکی از قدرتمندترین تراشه‌های موبایل یعنی Dimensity 9200 Plus هستیم که کم‌وبیش قدرتی در سطح تراشه‌ی پرچم‌دار کوالکام Snapdragon 8 Gen 2 دراختیارتان می‌گذارد و پایداری عملکرد بسیار خوبی دارد؛ به‌طوری‌که می‌توان بازی‌های سنگینی مانند Genshin Impact را در بالاترین تنظیمات گرافیکی با نرخ پایدار ۵۵ تا ۶۰ فریم‌برثانیه با این گوشی اجرا کرد. برای کسب اطلاعات بیشتر، حتما 
بررسی شیائومی 13T پرو
 را مطالعه کنید.
ناتینگ فون 2 یک گوشی اندرویدی اما با طراحی متفاوت است که توسط شرکت تازه تاسیس Nothing به‌عنوان جانشین نسل اول ناتینگ فون معرفی شد. قاب پشتی شیشه‌ای این گوشی به‌صورت شفاف طراحی شده تا قسمتی از قطعات داخلی گوشی نمایان باشند. همچنین طرح‌های LED موسوم به Glyph در آن دیده می‌شود که برای اطلاع‌رسانی مواردی چون تماس و اعلانات با انیمیشن‌هایی خاص کاربر دارد و می‌توان الگوهای روشن و خاموش شدن آن‌ها را از طریق سیستم‌عامل شخصی‌سازی کرد.
ناتینگ فون 2 فریمی آلومینیومی دارد و پنل پشتی از جنس شیشه با محافظت Gorilla Glass است و فرم کلی گوشی ما را بیشتر به یاد آیفون می‌اندازد. این گوشی از تراشه‌ی پرچمدار Snapdragon 8 Plus Gen 1 قدرت می‌گیرد تا از جهت اجرای بازی‌های بتل رویال با تنظیمات گرافیکی بالا و پردازش‌های سنگین خاطر جمع باشید. این گوشی از دو حسگر ۵۰ مگاپیکسلی برای ثبت تصاویر واید و اولتراواید استفاده می‌کند که در نور روز عملکرد مناسبی به‌نمایش می‌گذارند و نمایشگر آن ۶٫۷ اینچی LTPO OLED است که نرخ نوسازی را بسته به نوع محتوا بین ۱ تا ۱۲۰ هرتز تغییر می‌دهد.
پیکسل 8، گوشی پرچمدار دست‌پرورده گوگل است که طراحی آن اندکی دستخوش تغییر شده و از فرم مربعی گونه خارج شده است. با این‌حال بیرون‌زدگی نواری‌شکل ماژول دوربین به‌قوت خود باقی مانده و بخشی از هویت بصری گوشی‌های پیکسل را تشکیل داده است. این گوشی از بدنه‌ی شیشه‌ای و فریم آلومینیومی ساخته شده و اکنون با ابعاد ۶٫۲ اینچ خوش‌دست‌تر از هر زمانی شده است.
در بخش عملکرد، تنسور G3 به‌عنوان تراشه مرکزی اختصاصی این گوشی نقش‌آفرینی می‌کند که تاحدودی بهینه‌تر و سریع‌تر از قبل شده است اما کماکان اختلاف‌هایی با تراشه‌های پرچمدار دارد. نرخ نوسازی نمایشگر از ۹۰ به ۱۲۰ هرتز ارتقا داشته و روشنایی آن به‌بیش‌از ۲۰۰۰ نیت رسیده است. مجموعه‌ی دوربین‌ها تقریبا تفاوتی روی کاغذ نداشته‌اند، اما به‌لطف هوش مصنوعی و ارتقای ISP، خروجی تصاویر دوربین‌های واید ۵۰ مگاپیکسلی و اولتراواید ۱۲ مگاپیکسلی که امکان ثبت تصاویر ماکرو را نیز دارد، بهبود یافته و در شرایط نوری مختلف می‌توانند تصاویر باکیفیتی را ثبت کنند.
اگر به هر دلیلی به محصولات شرکت‌هایی مانند شیائومی و سامسونگ علاقه‌ای ندارید، پیکسل ۷ پرو گوگل با ترکیب اندروید خالص و نسل دوم تراشه‌ی تنسور G2 می‌تواند تجربه‌ای کاملاً متفاوت و لذت‌بخشی را نصیبتان کند. پیکسل ۷ پرو برای ثبت تصاویر با نهایت کیفیت و وضوح با استفاده از دوربین‌های اصلی و تله‌فوتوی ۵برابری با وضوح ۵۰ و ۴۸ مگاپیکسلی، از هسته‌ی اختصاصی برای پردازش‌های مبتنی‌بر هوش مصنوعی بهره می‌گیرد تا یکی از استثنایی‌ترین تجربه‌های عکاسی با گوشی هوشمند را برای کاربران رقم بزند.
پیکسل ۷ پرو از نمایشگری ۶٫۷ اینچی از نوع LTPO OLED با وضوح 1440p استفاده می‌کند که می‌تواند نرخ نوسازی پویا بین ۱۰ تا ۱۲۰ هرتز بسته‌به محتوای در حال پخش ارائه دهد. بدنه و فریم از شیشه و آلومینیوم ساخته شده و گواهی IP68 را دارا است. باتری ۵,۰۰۰ میلی‌آمپرساعتی این گوشی نیز حداکثر با توان ۲۳ وات، به‌صورت سیمی و بی‌سیم شارژ می‌شود و به‌صورت پیش‌فرض اندروید ۱۳ با امکان دریافت سه نسخه‌ی بعدی را اجرا می‌کند.
وان پلاس ۱۲ با ترکیب شیشه و فلز و حاشیه‌های بسیار باریک نمایشگر، از طراحی پریمیوم و مینیمالیستی بهره می‌برد که به گوشی ظاهری جذاب و کاربرپسند بخشیده است. صفحه‌نمایش LTPO OLED گوشی وان پلاس دارای وضوح 1440p با نرخ نوسازی متغیر بین یک تا ۱۲۰ هرتز بوده و با ابعاد ۶٫۸۲ اینچ، این گوشی یکی از بزرگ‌ترین نمایشگرهای موبایل را دارا است.
وان پلاس از تراشه پرچمدار Snapdragon 8 Gen 3 در پرچمدار خود استفاده کرده است که عملکرد مثال‌زدنی آن را پیش‌تر در سایر مدل‌های پرچمدار بازار شاهد بوده‌ایم. تراشه یادشده در عین مصرف پایین، قدرت بسیار زیادی در اجرای برنامه‌ها و بازی‌های مختلف دارد و تقریبا هرچیزی را به بهترین نحو اجرا می‌کند. این گوشی برای اولین بار در نسخه‌ی ۲۴ گیگابایت رم نیز عرضه شده که بیشترین میزان در بین گوشی‌های هوشمند محسوب می‌شود.
شیائومی ۱۴ با زبان طراحی به‌روز، لبه‌های تخت و ترکیب جادویی فلز و شیشه روانه‌ی بازار شده؛ گوشی طراحی یکپارچه، مستحکم و خوش‌ساختش، گواهی IP68 را نیز دریافت کرده است. نمای جلویی گوشی‌ به‌لطف حاشیه‌های بسیار باریک و حذف‌شدن خمیدگی از لبه‌های نمایشگر، ظاهر مدرنی دارد و وزن ۱۸۸گرمی گوشی به‌نسبت ابعاد ۶٫۳۶ اینچی نمایشگر، معقول به‌نظر می‌رسد؛ اما برآمدگی محسوس دوربین، مقدار از ارگونومی و زیبایی گوشی می‌کاهد.
مجموعه‌ی دوربین سه‌گانه‌ی شیائومی ۱۴ در دل جزیره‌ای مربعی‌شکل و مشکی‌رنگ قرار دارد. این مجموعه، دوربین‌های اصلی، تله‌فوتو ۳٫۲برابری و اولتراواید را دربرمی‌گیرد؛ با اینکه هر سه دوربین، ۵۰مگاپیکسلی هستند، فقط ماژول‌های تله‌فوتو و اولتراواید از حسگر یکسانی بهره می‌برند و حسگر دوربین اصلی به‌طرز محسوسی بزرگ‌تر است. دوربین‌های شیائومی ۱۴ چه در روشنایی روز، چه در تاریکی، عکس‌هایی پرجزئیات و چشم‌نواز ثبت می‌کنند و ویدیوهای 4K و 8K (دوربین اصلی) هم بسیار باکیفیت هستند.
آیفون ۱۳ اپل که چند سالی از معرفی و عرضه آن در بازار ایران می‌گذرد و آخرین گوشی اپل محسوب می‌شود که مجوز ورود به کشور و رجیستری را دارد، بدنه‌ای شیشه‌ای و فریمی آلومینیومی دارد  که دوام و زیبایی را همزمان به‌ارمغان می‌آورد. صفحه‌نمایش ۶٫۱ اینچیِ گوشی اپل از نوع Super Retina XDR OLED است که از HDR10 پشتیبانی می‌کند اما متاسفانه نرخ نوسازی آن ۶۰ هرتز بوده که اکنون در کمتر مدلِ بالارده‌ای مشاهده می‌شود.
آیفون ۱۳ از تراشه A15 Bionic قدرت می‌گیرد که هنوز هم یکی از سریع‌ترین و کارآمدترین تراشه‌های موبایلی موجود است و به‌راحتی می‌تواند سنگین‌ترین بازی‌ها را در بالاترین تنظیمات گرافیکی اجرا کند. این تراشه با استفاده از فناوری ۵ نانومتری ساخته شده که عملکردی بی‌نظیر در اجرای برنامه‌ها و وظایف هوش مصنوعی ارائه می‌دهد. گوشی اپل با رم ۴ گیگابایتی و گزینه‌های ذخیره‌سازی ۱۲۸، ۲۵۶ و ۵۱۲ گیگابایتی از نوع NVMe در بازار موجود است.
گلکسی اس 23 اولترا به‌عنوان بهترین پرچمدار سامسونگ در سال ۲۰۲۳، بهترین انتخاب ممکن در محدوده‌ی قیمتی ۵۵ میلیون تومان است. این گوشی با بهره‌مندی از تراشه‌ی Snapdragon 8 Gen 2 علاوه‌بر اینکه در کاربری روزمره عملکرد بسیار خوبی دارد، در انجام بازی‌های سنگین نیز عملکرد خیره‌کننده‌ای به‌جای می‌گذارد.
گلکسی اس ۲۳ اولترا با  بهره‌مندی از دوربین اصلی ۲۰۰ مگاپیکسلی در روشنایی روز و در تاریکی تصاویری با کیفیت ایده‌آل را به ثبت می‌رساند؛‌ از این رو در فهرست 
بهترین گوشی‌های سامسونگ از نظر دوربین
 نیز قرار می‌گیرد. نمایشگر اولد ۶٫۸ اینچی گوشی نیز با وضوح ۱۴۴۰ در ۳۰۸۸ پیکسل را نیز می‌توان جزو بهترین نمایشگرهای بازار به‌حساب آورد.
پیکسل ۸ پرو نیز از نظر طراحی با نسخه‌ی استاندارد آن هم‌سو شده و گوشه‌های بدنه نرم‌تر شده‌اند تا پایداری آن در هنگام گرفتن گوشی در دست بیشتر باشد، اما این بار بدنه‌ی شیشه‌ای آن از پوشش مات استفاده می‌کند تا جذب آثار انگشت را به‌حداقل برساند. از نظر اندازه و وزن اما شاهد تغییرات چشمگیری از نسل پیشین نیستیم.
این گوشی از نسل سوم تراشه تنسور G3 قدرت می‌گیرد که واحد پردازش تنسور آن آمادگی کامل برای اجرای مدل‌های زبانی مبتنی‌بر دستگاه جمنای نانو را پیدا کرده و اکنون می‌تواند تعداد بیشتری از پارامترهای هوش مصنوعی مولد را پشتیبانی و پردازش کند، به‌ترتیبی که می‌توانیم آن‌را اولین گوشی هوش مصنوعی اندرویدی به‌حساب بیاوریم. به‌لطف افزایش اندازه‌ی حسگرها و گشودگی دوربین‌های ۴۸ مگاپیکسلی اولتراواید و تله‌فوتو هم‌اکنون ثبت تصاویر با جزئیات و جذب نور بیشتر صورت می‌گیرد. مشخصات دوربین اصلی ۵۰ مگاپیکسلی آن تغییری نداشته است.
شیائومی ۱۴ اولترا، جدیدترین پرچمدار دوربین‌محور شیائومی است که تقریبا تمام عناصر دیگر گوشی را در به خدمت دوربین درآورده است و این مسأله به‌خصوص در بخش طراحی به‌وضوح مشاهده می‌شود. هیولای شیائومی از چهار دوربین اصلی،‌ اولتراواید و تله‌فوتو (۳٫۲ برابری و ۵ برابری) با سنسور ۵۰ مگاپیکسلی برای عکاسی استفاده می‌کند. لنز دوربین‌ها و الگوریتم پردازش تصویرشان نیز با همکاری لایکا طراحی شده‌اند.
حسگر دوربین اصلی شیائومی ۱۴ اولترا، ۸۰ درصد بزرگ‌تر از حسگر دوربین اصلی رقیبش، گلکسی S24 اولترا است. لنز دوربین اصلی از دیافراگم متغیر در بازه‌ی f/4.0 تا f/1.63 استفاده می‌کند که در حالت عکاسی Pro، می‌توان گشودگی دیافراگم را به‌اندازه‌ی دلخواه در این بازه تغییر داد. لرزشگیر اپتیکال سوار بر لنز نیز لرزش‌های دست را حین عکاسی و فیلم‌برداری، خنثی می‌کند. برای به‌دست آوردن اطلاعات کافی از عملکرد شیائومی ۱۴ اولترا در عکاسی و قابلیت‌های کیت عکاسی قدرتمندش، مقاله 
بررسی شیائومی ۱۴ اولترا
 در زومیت را از دست ندهید.
گلکسی اس 24 اولترا با امکانات کاملی همچون هفت سال به‌روزرسانی نرم‌افزاری توانسته لقب بهترین گوشی سامسونگ و حتی «کامل‌ترین پرچم‌دار سال اندروید» را از آن خود کند. مجموعه دوربین این گوشی به‌غیر از ماژول تله‌فوتوی ۵ برابری، از نظر سخت‌افزاری تغییرات چندانی را تجربه نمی‌کند و عملکرد آن نیز اختلاف ناچیزی با نسل قبل دارد.
طبق 
بررسی گلکسی S24 اولترا در زومیت
، پرچمدار سامسونگ به‌لطف بهره‌مندی از تراشه‌ی اسنپدراگون ۸ نسل ۳ عملکردی به‌مراتب سریع‌تر از نسل گذشته دارد. در اجرای بازی‌های سنگین نیز علاوه‌بر اختلاف محسوسی که با گلکسی S23 دارد،‌ از آیفون ۱۵ پرو مکس نیز پیشی می‌گیرد.
اطلاعیه: با توجه به منتفی‌‌شدن رجیستری 
گوشی‌های سری آیفون ۱۴
 و 
آیفون ۱۵
 از جمله 
آیفون ۱۴ پرو مکس
 و 
آیفون ۱۵ پرو مکس
 گوشی‌های مذکور از فهرست بهترین گوشی‌های بازار حذف شده‌اند. ضمناً به علت فقدان سرویس‌های گوگل در 
گوشی هواوی
 از عنوان کردن گوشی‌های این برند صرف‌نظر کرده‌ایم.
برای مقایسه‌ی اطلاعات فنی و قیمت روز همه‌ی گوشی‌های موبایل به 
بخش محصولات زومیت
 مراجعه کنید. به‌علاوه، در این بخش فضایی برای تبادل‌نظر درباره‌ی گوشی موبایل فراهم کرده‌ایم تا بتوانید به‌راحتی دیدگاه‌ها و سؤال‌هایتان را مطرح کنید. به نظر شما 
بهترین گوشی دنیا
 در حال حاضر کدام مدل است؟
درحال‌حاضر گلکسی S24 اولترا 
بهترین گوشی سامسونگ
 موجود در بازار است، پس‌ از آن گلکسی S23 اولترا و مدل‌های تاشدنی مانند 
گلکسی زد فولد ۵
 از بهترین گوشی‌های سامسونگ محسوب می‌شوند.
بهترین گوشی تا ۵ میلیون تومان موتو G04 موتورولا است. تراشه‌ی قدرتمند، باتری قابل قبول و نمایشگر خوب از دلایل این انتخاب محسوب می‌شوند.
شیائومی ۱۴ اولترا، 
بهترین گوشی شیائومی
 موجود در بازار ایران است. پس‌ از آن شیائومی ۱۳ اولترا بهترین گوشی شیائومی در بازار محسوب می‌شود.
بهترین گوشی تا ۱۵ میلیون تومان گلکسی A35 سامسونگ به حساب می‌آید. نمایشگر عالی، دوربین‌های خوب، طول عمر باتری مناسب و پشتیبانی نرم‌افزاری طولانی‌مدت پنج ساله از دلایل این انتخاب است."
0,"اگر در مناطقی با آب‌وهوای معتدل و نسبتاً خشک زندگی می‌کنید، کولرهای آبی بهترین گزینه برای خنک‌کنندگی محیط به‌شمار می‌آیند. این نوع کولرها انواع مختلفی دارند که در مقاله‌ی 
مقایسه کولر آبی و گازی
 مفصل درمورد آن‌ها صحبت کردیم.
مقاله‌ی حاضر را به معرفی بهترین کولرهای آبی موجود در بازار با ظرفیت‌های مختلف اختصاص داده‌ایم تا اگر قصد خرید این وسیله‌ی ضروری را دارید، راحت‌تر بتوانید تصمیم‌گیری کنید.
پیش از اینکه به‌سراغ معرفی مدل‌ها برویم، اجازه بدهید به‌طور مختصر درباره‌ی انواع کولر آبی و تفاوت‌های آن‌ها، شرح دهیم تا با دید بازتری برای خرید اقدام کنید.
کولر‌های آبی سلولزی و پوشالی هر دو کارکرد مشابهی دارند؛ بااین‌حال، پوشال‌های استفاده‌شده در کولر آبی معمولی پس از مدت کوتاه‌تری دچار پوسیدگی می‌شوند و به تعویض سالانه نیاز دارند. همچنین در‌مقایسه‌با کولرهای سلولزی، سروصدای بیشتری تولید می‌کنند و خنک‌کنندگی به‌مراتب کمتری هم دارند.
در کولرهای آبی سلولزی، به‌جای پوشال‌ از پد سلولزی استفاده می‌شود که مقاومت و کارایی بسیار بیشتری دارد. پدهای سلولزی برخلاف پوشال، به تعویض سالانه نیازی ندارند و مقاومت آن‌ها دربرابر پوسیدگی موجب می‌شود، حداقل سه سال یک‌ بار نیاز به تعویض پیدا کنند. میزان خنک‌کنندگی 
کولر سلولزی
 در‌مقایسه‌با کولرهای آبی پوشالی، بسیار بیشتر است.
به‌طور کلی، معیار دقیقی برای انتخاب 
بهترین مارک کولر آبی
 در بازار وجود ندارد؛ زیرا هر برند ویژگی‌ها و مزایای خاص خود را دارد. مدل‌هایی که درادامه معرفی خواهیم کرد، از برندهای مطرحی همچون 
انرژی
، 
ایران شرق
، 
آبسال
، 
جنرال
 و 
البرز
 هستند که توانسته‌اند رضایت کاربران بیشتری را جلب کنند و به‌دلیل کیفیت و عملکرد مناسب، محبوبیت بیشتری درمقایسه‌با سایر مدل‌ها پیدا کرده‌اند.
باتوجه‌به اینکه کولرهای آبی سلولزی کارایی بیشتری از کولرهای آبی پوشالی یا معمولی دارند، بسیاری از مدل‌هایی که درادامه معرفی خواهیم کرد، از نوع سلولزی با ظرفیت‌‌های مختلف هستند. درصورتی‌که قصد دارید کولری با ظرفیت بسیار کم بخرید و ترجیحتان صرف هزینه‌ی کمتر است، کولر پوشالی انتخاب معقولانه‌تری به‌حساب می‌آید.
توجه کنید که در ساخت بسیاری از کولرهای آبی موجود در بازار از ورق گالوانیزه با پوشش رنگی الکترواستاتیک استفاده می‌شود. این پوشش تا حد زیادی کولر را دربرابر خوردگی و سایش مقاوم می‌کند؛ اما برای افزایش مقاومت کولر دربرابر پوسیدگی، بهتر است از 
سایبان کولر آبی
 استفاده کنید. سایبان نه‌تنها از پوسیدگی کولر جلوگیری می‌کند؛ بلکه میزان خنک‌کنندگی آن را نیز افزایش می‌دهد.
نکته‌ی دیگر اینکه نوعی از کولرهای آبی با عنوان 
کولر پلیمری
 در بازار وجود دارد که در‌مقایسه‌با کولرهای معمولی مقاومت بیشتری در‌برابر پوسیدگی و خوردگی دارند. 
کولرهای آبی پلیمری
 می‌توانند هم با پدهای سلولزی و هم با پدهای پوشالی عرضه شوند؛ اما برای ارائه‌ی خنک‌کنندگی بهتر، معمولاً از پدهای سلولزی استفاده می‌کنند؛ البته این کولرها برچسب قیمتی به‌مراتب گران‌تری از نمونه‌های عادی دارند.
ظرفیت هوادهی کولرهای آبی براساس CFM (Cubic Feet per Minute) سنجیده می‌شود. این واحد نشان‌دهنده‌ی حجم هوایی است که دستگاه می‌تواند در هر دقیقه جابه‌جا کند. برای مثال، چنانچه ظرفیت کولر آبی ۳۰۰۰CFM باشد، ۳۰۰۰ مترمکعب هوا را در یک دقیقه جابه‌جا می‌کند.
کولر آبی جنرال 2800 با ظرفیت ۲۸۰۰
درصورتی‌که می‌خواهید با کمترین هزینه‌ی ممکن کولر آبی تهیه کنید و سلولزی‌بودن کولر برایتان در اولویت نیست، کولر آبی جنرال مدل 2800 گزینه‌ی مناسبی است. همان‌طور‌که اشاره شد، این کولر از 
نوع پوشالی
 است و با‌توجه‌به 
ظرفیت ۲۸۰۰CFM
 برای محیط‌هایی با 
متراژ ۴۰ تا ۵۰ متر مربع
 مناسب خواهد بود.
کولر آبی جنرال از معدود کولرهای اقتصادی بازار محسوب می‌شود که با بهره‌مندی از ریموت کنترل، امکان کنترل از راه دور را دراختیار مصرف‌کننده‌ها قرار می‌دهد. مخزن کولر از ظرفیت حدودیِ
 ۱ تا ۲ لیتر
 بهره می‌برد و 
با یک‌ بار پرشدن تا ۲ ساعت
 کار خواهد کرد.
کولر آبی 2800 در دو مدل مختلف فروخته می‌شود که تنها تفاوت آن‌ها در بهره‌مندی از ریموت است و ازنظر کارایی تفاوت چندانی با یکدیگر ندارند. مدل ریموت‌دار به 
قیمت حدوداً ۳ میلیون تومان
 فروخته می‌شود. درصورت تمایل می‌توانید مدل بدون ریموت را با هزینه‌ای ارزان‌تر تهیه کنید.
کولر آبی انرژی مدل EC0280
اگر می‌خواهید با صرف هزینه‌ای محدود 
کولر آبی سلولزی
 تهیه کنید، کولر آبی انرژی مدل EC0280 یکی از بهترین انتخاب‌های موجود است. این کولر آبی نیز همچون مدل قبل با 
ظرفیت ۲۸۰۰CFM
 عرضه می‌شود و در مکان‌هایی با 
متراژ ۴۰ تا ۵۰ متر مربع
 می‌توانید از آن استفاده کنید.
همچون بسیاری از کولرهای آبی موجود در بازار، از 
ورق گالوانیزه
 در طراحی کولر انرژی EC0280 استفاده شده و 
عمر پدهای
 به‌کاررفته در آن نیز 
بین ۳ تا ۵ سال
 عنوان شده است. به‌علاوه، از 
کلید RCCB (محافظ جان)
 بهره می‌برد که وظیفه‌ی آن حفاظت از انسان‌ها دربرابر خطرات ناشی از جریان‌های نشتی است.
کلید RCCB درصورت تشخیص جریان نشتی به‌سرعت مدار را قطع می‌کند تا از بروز حوادث الکتریکی مانند برق‌گرفتگی و آتش‌سوزی جلوگیری شود. 
پرکردن مخزن کولر آبی EC0280 به‌صورت دستی
، نکته‌ی مهمی است که هنگام خرید باید مدنظر قرار دهید. کولر آبی مذکور را می‌توانید با قیمتی حدوداً 
۶ میلیون تومان
 تهیه کنید.
کولر آبی انرژی مدل VC0380
کولر آبی انرژی مدل VC0380 با‌توجه‌به 
ظرفیت ۳۵۰۰CFM
، برای محیط‌هایی با ابعاد 
۵۰ تا ۶۰ مترمربع
 کاربردی خواهد بود. این کولر آبی از نوع کولرهای 
بالازن
 است‌؛ یعنی دریچه‌ی خروجی هوای آن در بخش بالای کولر تعبیه شده است و باد را به‌سمت بالا پرتاب می‌کند. بنابراین، درصورتی‌که قصد دارید این کولر را برای مصارف خانگی بخرید، باید نوع هوادهی کولر را مدنظر قرار دهید.
براساس ادعای شرکت سازنده، بازده خنک‌کنندگی کولر سلولزی انرژی VC0380 به بیش از ۸۳ درصد می‌رسد و در‌مقایسه‌با کولرهای معمولی، ۳۰ درصد خنک‌کنندگی بیشتری ارائه می‌دهد. این محصول نیز همچون بسیاری از مدل‌های انرژی، از کلید محافظ جان RCCB بهره می‌برد. همچنین، درصورت تمایل می‌توانید هنگام ثبت سفارش این کولر را 
با ریموت کنترل
 تهیه کنید. کولر آبی انرژی با قیمت حدودیِ 
۱۳ میلیون تومان
 برای خرید دردسترس قرار دارد.
کولر آبی سپهر الکتریک مدل SE500C
کولر 
سلولزی 
سپهر الکتریک مدل SE500C با 
ظرفیت ۵۰۰۰CFM
، فضایی با متراژ 
۶۰ تا ۱۲۰ مترمربع
 را پوشش خواهد داد. این کولر از سیستم محافظ جان بهره می‌برد و با 
قیمت ۱۵ میلیون تومان
 فروخته می‌شود.
در ساخت کولر آبی سپهر الکتریک SE500C از ورق گالوانیزه با پوشش رنگی الکترواستاتیک استفاده شده است و باعث مقاومت کولر در‌برابر خوردگی و سایش می‌شود. دریچه‌ی خروج هوا در‌کنار محصول قرار گرفته است و به‌راحتی می‌توان از آن روی پشت‌بام یا بالکن مکان‌های تجاری و مسکونی استفاده کرد.
کولر آبی ایرومکس AM60
کولر آبی ایرومکس مدل AM60 با بهره‌مندی از پدهای سلولزی، درمقایسه‌با کولرهای پوشالی خنک‌کنندگی بیشتری ارائه می‌دهد. این کولر بدنه‌ای از 
جنس پلیمر
 دارد که مقاومت بیشتری دربرابر نور مستقیم خورشید و پوسیدگی دارد. ظرفیت ۶۰۰۰CFM کولر نیز آن را به‌ گزینه‌ی مناسبی برای محیط‌هایی با 
متراژ ۱۰۰ تا ۲۰۰ مترمربع
 تبدیل می‌کند.
کولر آبی ایرومکس همچون 
بهترین کولرهای گازی بازار
 به 
فناوری اینورتر
 مجهز شده است تا در مصرف آب و برق صرفه‌جویی شود. همچنین به‌لطف ترموستاتیک‌بودن کولر، امکان تنظیم دما و کنترل آن از راه دور نیز وجود دارد و نیازی نیست مثل کولرهای معمولی برای تغییر دما هربار از جای خود بلند شوید. مدل بالازن و بغل‌زن این محصول را می‌توان با قیمتی در حدود 
۲۴ میلیون تومان
 تهیه کرد.
کولر آبی ایران شرق IS60AS
کولر آبی سلولزی ایران شرق مدل IS60AS از‌جمله کولرهای 
ترموستاتیک
 موجود در بازار با قابلیت 
تنظیم دما و تایمر خواب
 است. درواقع برخلاف کولرهای معمولی که تنها دو حالت خنک‌کنندگی را دراختیارتان قرار می‌دهند، ترموستات تعبیه‌شده در این کولر به‌ شما امکان می‌دهد تا 
دمای مدنظرتان
 را اعمال کنید.
ظرفیت ۶۰۰۰CFM کولر آبی ایران شرق آن را به گزینه‌ای مناسب برای محیط‌هایی با ابعاد 
بیش از ۱۲۰ مترمربع
 تبدیل می‌کند. قابلیت تایمر خواب نیز پس از رسیدن دمای اتاق به حد مطلوبی، کولر را به‌طور خودکار خاموش می‌کند. این ویژگی به‌منظور صرفه‌جویی در انرژی و افزایش راحتی مصرف‌کنندگان طراحی شده است؛ به‌ویژه هنگام خواب که احتمالاً به روشن‌ماندن کولر در تمام طول شب نیازی نیست.
کولر آبی ایران شرق مدل IS60AS از ریموت کنترل با برد حدودیِ ۱۰۰ تا ۱۵۰ متر نیز بهره می‌برد تا در هر نقطه‌ای از خانه بتوانید آن را خاموش و روشن یا دما را تنظیم کنید. بهره‌مندی از کلید RCCB یا محافظ جان از دیگر ویژگی‌های کولر آبی ایران شرق به‌حساب می‌آید. کولر آبی ایران شرق را می‌توان با 
قیمت ۱۴ تا ۱۵ میلیون تومان
 خرید.
کولر سلولوزی جنرال پویا مدل GP-6000B
اگر کولر آبی را برای محیطی با ابعاد حدودیِ 
۱۲۰ تا ۱۵۵ متر
 نیاز دارید، کولر آبی سلولزی جنرال پویا مدل GP-6000B گزینه‌ی مناسبی خواهد بود. موتور این کولر از نوع 
موتوژن 
و پمپ آب استفاده‌شده در آن از نوع 
الکتروژن 
است که از بهترین مدل‌های موجود در بازار به‌حساب می‌آیند.
کولر سلولوزی جنرال پویا GP-6000B نیز همچون مدل قبل از نوع 
ترموستاتیک 
است و برای تنظیم دمای کولر هم می‌توانید از ریموت کنترل استفاده کنید.
کولر جنرال پویا نیز همچون اکثر مدل‌های موجود در بازار از ورق گالوانیزه ساخته شده است و پوشش الکترواستاتیک آن را در‌برابر اشعه‌ی آفتاب و زدگی و سایش مقاوم می‌کند. کولر آبی GP-6000B را می‌توان با قیمت حدوداً 
۱۱ میلیون تومان
 تهیه کرد.
کولر سلولوزی ایرومکس مدل AM800
در طراحی کولر سلولزی ایرومکس مدل AM800 از پلیمر استفاده شده است که مقاومت زیادی در‌برابر رسوب و پوسیدگی و خوردگی دارد. همچنین بهره‌مندی از 
فیلترهای توری
، مانع ورود حشرات و گردوغبار می‌شود و هوای سالم‌تری را به جریان می‌اندازد. اگر به‌دنبال کولری برای فضایی با ابعاد حدود ۲۰۰ مترمربع هستید، کولر آبی ایرومکس با ظرفیت ۸۰۰۰CFM انتخابی بسیار مناسب خواهد بود.
ایرومکس AM800 که از کولرهای 
ترموستاتیک
 بازار به‌حساب می‌آید، امکان کنترل از راه دور و تنظیم دما را برای کاربران فراهم می‌کند. به‌علاوه، با بهره‌مندی از فناوری اینورتر و 
برچسب مصرف انرژی
 
+++A 
ازنظر 
مصرف بهینه‌ی آب و برق
 نیز در جایگاه مناسبی قرار دارد.
کولر آبی ایرومکس در دو مدل بالازن و بغل‌زن در محدوده‌ی 
۲۷ میلیون تومان
 فروخته می‌شود. بسته به محلی که برای راه‌اندازی و نصب کولر در نظر گرفته‌اید، می‌توانید یکی از مدل‌ها را به‌دلخواه انتخاب کنید.
کولر سلولزی ایران شرق مدل IS80S
کولر سلولزی ایران شرق مدل IS80S با 
ظرفیت ۸۰۰۰CFM
 برای فضاهای بزرگ با متراژ 
بیش از ۱۵۰ مترمربع
 مناسب خواهد بود. این کولر آبی نیز از نوع 
ترموستاتیک 
است و برخلاف مدل‌های معمولی، امکان تنظیم دما را فراهم می‌آورد.
کولر آبی ایران شرق IS80S به 
صفحه‌کلید لمسی و تایمر خواب
 مجهز است. همچنین با بهره‌مندی از ریموت کنترل، به‌ شما امکان می‌دهد تا در فاصله‌ی حداکثر ۲۰۰ متری کولر، امکان تنظیم دما و خامو‌ش و روشن‌ کردن آن را داشته باشید. کلید محافظ جان از دیگر قابلیت‌های این کولر سلولزی به‌شمار می‌آید. قیمت کولر آبی ایران شرق حدوداً 
۱۵ میلیون تومان
 است.
کولر سلولزی آبسال AC/AX13000
کولرهای آبی با ظرفیت بالا مانند کولر آبی آبسال مدل AC/AX13000 برای محیط‌هایی با متراژ زیاد همچون فروشگاه‌ها و مراکز تجاری یا فضاهای مسکونی بزرگ استفاده می‌شوند. هرکدام از پدهای سلولزی به‌کاررفته در این کولر آبی از 
فیلتر تصفیه‌ی هوا
 بهره می‌برند تا از ورود گردوغبار و آلودگی به داخل محیط جلوگیری شود.
کولر سلولزی آبسال را می‌توانید به‌گونه‌ای تنظیم کنید که به‌طور خودکار در مواقع خاصی روشن یا خاموش شود. همچنین با بهره‌مندی از 
ریموت کنترل
، 
مدیریت و تنظیم دمای کول
ر بسیار آسان‌تر خواهد بود. این محصول از معدود محصولات موجود در بازار است که از 
فناوری اینورتر
 بهره می‌برد تاحدممکن در مصرف انرژی صرفه‌جویی شود. قیمت کولر سلولزی آبسال تقریباً 
۲۳ میلیون تومان
 است.
با‌توجه‌به اینکه قیمت کولر آبی نیز مانند بسیاری از کالاهای موجود در بازار همه‌روزه رو به افزایش است، با انجام برخی نکات همچون استفاده از سایبان کولر که قبل‌تر به ‌آن اشاره کردیم یا 
روغن کاری کولر آبی
، می‌توانید عمر کولر آبی را افزایش دهید تا ضمن افزایش کارایی، در هزینه‌های خود نیز صرفه‌جویی کرده باشید.
آیا مدلی از کولر آبی وجود دارد که از چشم ما پنهان مانده است؟ لطفاً با معرفی آن به کامل‌تر‌شدن 
راهنمای خرید
 حاضر کمک کنید."
0,"تا چند سال قبل اگر قصد خرید 
ساعت هوشمند
 یا مچ‌بند هوشمند داشتید، باید از خودتان می‌پرسیدید که «
آیا واقعاً به چنین گجتی نیاز دارم؟
»؛ اما حالا دیگر نیازی به این سؤال نیست و با مبلغ نسبتاً کمی، می‌توانید حداقل یک مچ‌بند هوشمند تهیه کنید.
حتی اگر نخواهید از امکانات سلامتی و ورزشی اسمارت واچ استفاده کنید، ساعت‌ها و مچ‌بندهای هوشمند تضمین می‌کنند که هیچ‌کدام از پیام‌ها و تماس‌هایتان را از دست ندهید، پخش موسیقی را کنترل کنید و به‌طور کلی کمتر لازم باشد که گوشی را از جیبتان خارج کنید. به‌لطف امکان تعویض تم که در اکثر ساعت‌ها و مچ‌بندهای هوشمند وجود دارد، می‌توانید ظاهر ساعت را به هر شکل و شمایلی شخصی‌سازی کنید؛ پس تصور نکنید که حتماً باید «ورزشکار» باشید تا سراغ گجت‌های پوشیدنی بروید.
گجت‌های پوشیدنی را می‌توان به دو دسته‌ی کلی «
ساعت هوشمند
» (Smart Watch) و «
مچ بند هوشمند
» (Smart Band) تقسیم کرد؛ دسته‌ی اول شباهت بیشتری به ساعت‌های‌ کلاسیک دارند، بزرگ‌تر هستند، قیمت بیشتری دارند و البته امکانات بیشتری هم در مقایسه با مچ بندهای هوشمند در اختیارتان قرار می‌دهند. از طرفی مچ‌بندهای هوشمند نمایشگر کوچک‌تری دارند که اطلاعات کمتری را در مقایسه با ساعت‌های هوشمند به نمایش می‌گذارد؛ قیمت پایین‌تر، امکانات ارتباطی کمتر و فاصله گرفتن از طراحی کلاسیک هم از جمله مشخصات مچ بندهای هوشمند است.
در ادامه در قالب راهنمای خرید، بهترین ساعت هوشمند و بهترین مچ بند هوشمند موجود در بازار ایران را در بازه‌های قیمتی مختلف معرفی کرده‌ایم. معیارهایی که برای انتخاب مدل‌ها در نظر گرفته‌یم شامل امکانات و قابلیت‌ها کیفیت ساخت بدنه و نمایشگر و خوانایی آن زیر نور آفتاب است.
در این مقاله تا حد امکان از معرفی بیش‌ازحد مدل‌ها خودداری شده است؛ اما اگر طرفدار برندهای سامسونگ، شیائومی یا هواوی هستید و می‌خواهید با اسمارت‌واچ‌های بیشتری از این برندها آشنا شوید، می‌توانید به راهنماهای خرید بهترین 
ساعت‌های هوشمند سامسونگ
، 
بهترین ساعت‌های هوشمند شیائومی
 و 
بهترین ساعت‌های هوشمند هواوی
 سر بزنید.
تی سی اچ Z40 جزو ارزان‌ترین ساعت‌های هوشمند بازار است که بدون محدودیت برای کاربران ایرانی با آیفون و گوشی‌های اندروید سازگار است و از قابلیت جذاب 
پاسخ‌دهی به تماس در اندروید
 پشتیبانی می‌کند. با طراحی چشم‌نواز و کیفیت ساخت خوب، Z40 از صفحه‌نمایش امولد پروضوح ۴۶۶ در ۴۶۶ پیکسل با ابعاد ۱٫۴۳ اینچی استفاده می‌کند. نمایشگر ساعت روشنایی قابل قبولی تولید می‌کند و کار کردن با آن زیر نور نه‌چندان شدید آفتاب، مشکلی برای خوانایی صفحه به‌وجود نمی‌آورد.
باتری ۲۲۰ میلی‌آمپرساعت Z40 می‌تواند بین 
۴ تا ۵ روز استفاده‌ی عادی 
دوام بیاورد. ساعت هوشمند تی‌سی‌اچ تقریبا از تمام قابلیت‌هایی که اسمارت‌واچ‌های جدید دارند ازجمله فهرست بلند‌بالایی از ورک‌اوت‌ها، سنجش ضربان قلب و سطح اکسیژن خون، پایش خواب، نمایش اعلانات، پخش موزیک، سلامت بانوان و موارد دیگر بهره می‌برد. جالب اینجا است که باوجود دقت نه‌چندان بالای گام‌شمار ساعت، تست ضربان قلب و SpO2 این اسمارت‌واچ هم‌پای گلکسی واچ ۴ پیش می‌آید تا آن را به‌انتخابی معقول تبدیل کند.
شیائومی Mibro A2 از نمایشگر ۱٫۳۹ اینچی با وضوح ۳۶۰ در ۳۶۰ پیکسل استفاده می‌کند، اما متأسفانه در سایت سازنده، اطلاعاتی در مورد نوع پنل نمایشگر در اختیار قرار نمی‌گیرد. ساعت هوشمند میبرو A2 درمقایسه‌با بسیاری از مدل‌های هم‌قیمت ظرفیت باتری بالاتری ارائه می‌دهد. این ساعت با باتری ۳۵۰ میلی‌متری در حالت استفاده‌ی عادی تا ۱۰ روز و در حالت استندبای تا ۵۰ روز همراه کاربر خواهد بود. حسگرهای ساعت مثل ضربان قلب و سنجش اکسیژن خون نیز تا حد قابل قبولی درست عمل می‌کنند.
ساعت هوشمند شیائومی Mibro A2 در مجموع 
۷۰ حالت ورزشی
 دارد؛ ازاین‌رو، برای افرادی که ساعت هوشمند را برای فعالیت‌های ورزشی می‌خواهند، گزینه‌ی مناسبی به‌نظر می‌رسد. نکته‌ی مهم دیگر برای کاربران ایرانی این است که خوشبختانه ساعت شیائومی اعلان‌های فارسی را بدون ایراد نمایش می‌دهد و از اسپیکر و میکروفون نیز برای پاسخگویی به‌ تماس‌ها با استفاده از بلوتوث پشتیبانی می‌کند. به‌علاوه، امکان شماره‌گیری مستقیم از روی ساعت نیز وجود دارد.
بند ۸ شیائومی گجت‌ پوشیدنی جذاب، سبک و راحت با بند لطیف و فریم فلزی است که می‌توان از آن به 
شکل گردنبند
 یا 
روی کفش
 هم استفاده کرد. اسمارت بند شیائومی از نمایشگر ۱٫۶۲ اینچی AMOLED با تراکم پیکسلی ۳۲۶ پیکسل بر اینچ و نرخ نوسازی ۶۰ هرتز بهره می‌برد. با روشنایی 
۶۰۰ نیتی
 نمایشگر، خواندن محتوا و دیدن اطلاعات صفحه همیشه روشن (AOD) زیر نور آفتاب به‌آسانی صورت می‌گیرد.
باتری بند ۸ شیائومی با شارژ سریع تنها در عرض یک ساعت کاملاً شارژ می‌شود و تا 
۱۶ روز دوام
 می‌آورد. البته  اگر AOD فعال باشد یک بار شارژ تا ۵ روز شارژدهی خواهد داشت. این مچ‌بند NFCدار مثل نسل‌های قبلی از 
زبان فارسی 
هم پشتیبانی می‌کند.
ردمی واچ 3 اکتیو شیائومی ساعت هوشمند مقرون‌به‌صرفه‌ای است که تمام ویژگی‌های کاربردی موردانتظار را در اختیارتان قرار می‌دهد. با ظاهری مستطیلی (شبیه به اپل واچ) از صفحه نمایش ۱٫۸۳ اینچی با حداکثر روشنایی 
۴۵۰ نیت
 بهره می‌برد که باعث شده است استفاده از آن زیر نور آفتاب بدون مشکل باشد. 
پنل LCD
 به‌کاربرده‌شده در این اسمارت‌واچِ مقاوم در برابر نفوذ آب، علاوه‌بر پایین آوردن قیمت محصول، به صرفه‌جویی در مصرف شارژ نیز منجر شده است؛ به‌طوری‌که باتری ۲۸۹ میلی‌آمپر ساعتی ردمی واچ 3 اکتیو بسته به میزان استفاده با یک بار شارژ کامل 
بین ۸ الی ۱۲ روز
 دوام خواهد آورد.
نقطه‌‌ی قوت ساعت هوشمند Mibro Watch GS Pro را می‌توان باتری ۴۶۰ میلی‌آمپرساعتی آن دانست که به‌گفته‌ی شرکت سازنده در حالت استفاده‌ی عادی تا 
۲۰ روز
 دوام می‌آورد. پس از راه‌اندازی ساعت، صدها ویجت متنوع در اختیار کاربر قرار می‌گیرد و امکان شخصی‌سازی ویجت‌ها نیز فراهم است.
پشتیبانی کامل از زبان فارسی
، از دیگر نکات مثبت ساعت میبرو Watch GS Pro به‌حساب می‌آید. تمامی حروف بدون ایراد نمایش داده می‌شوند، ولی درست مثل اکثر مدل‌های هم‌رده، خبری از نمایش کامل پیام‌ها و اعلان‌ها نیست. 
نمایشگر ۱٫۴۳ اینچی OLED
 ساعت، وضوح و روشنایی قابل قبولی دارد و خوشبختانه از 
قابلیت AOD
 یا نمایشگر همیشه روشن نیز پشتیبانی می‌کند.
ساعت‌ هوشمند ارگونومیک و سبک گلکسی‌ فیت ۳ که اواخر فوریه ۲۰۲۴ روانه‌ی بازار شد، از نمایشگر امولد درخشان ۱٫۶ اینچی با وضوح ۲۵۶ در ۴۰۲ پیکسل و بدنه‌ آلومینیومی بهره می‌برد. باتری ۲۰۸ میلی‌آمپرساعتی ساعت نیز که در 
استفاده روزمره حدودا یک هفته
 دوام می‌آورد.
رابط کاربری فیت ۳، FreeRTOS، از بسیاری از جهات شبیه WearOS است؛ اما از گوگل‌پلی و قابلیت نصب اپلیکیشن‌های جانبی 
پشتیبانی نمی‌کند
. درنتیجه با خرید آن باید با اپ‌های پیش‌فرض ازجمله اپلیکیشن سلامت، کنترل موسیقی، پیداکردن گوشی، آب‌وهوا، تقویم، تایمر، آلارم، استاپ‌واچ، ساعت جهانی، ماشین‌حساب و کنترل شاتر دوربین کنار بیایید. برخلاف گلکسی واچ‌ها در گلکسی فیت ۳، 
امکان پاسخ به پیام وجود ندارد
 و فقط می‌توانید پاسخ‌های از‌پیش‌تعریف‌شده ارسال کنید.
گلکسی واچ ۴ سامسونگ مدل 40 میلی‌متری با نمایشگر ۱٫۱۹ اینچی AMOLED و تراکم پیکسلی ۳۳۰ پیکسل‌براینچ و پشتیبانی از نمایشگر همیشه‌روشن، فریمی از جنس آلومینیوم دارد و از گواهی ضدآب و گردوغبار 
IP68
، قابلیت تحمل فشار ۵ اتمسفری آب و 
استاندارد نظامی
 MIL-STD-810G برخوردار است.
ساعت نسل چهارم سامسونگ، به حسگرهای شتاب‌سنج، ژیروسکوپ، حسگر اپتیکال ضربان قلب با قابلیت محاسبه سطح اکسیژن خون (SpO2)، الکتروکاردیوگرام و فشارسنج مجهز است و از حالت‌های ورزشی مختلف، پایش ضربان قلب، اندازه‌گیری سطح اکسیژن خون، سنجش فشار خون، پایش وضعیت خواب و استرس پشتیبانی می‌کند که برخی از آن‌ها ممکن است برای کاربران ایرانی کار نکند. باتری ۲۴۷ میلی‌آمپر ساعتی آن نیز در حالت استندبای ۸۰ ساعت دوام می آورد و در استفاده‌ی روزانه، هر ساعت حدود ۱۰ درصد کاهش می‌یابد.
امیزفیت T-Rex پرو را می‌توان بهترین ساعت هوشمندِ 
سازگار با اندروید و iOS
 برای علاقه‌مندان به ساعت‌های ضدضربه و غول‌پیکر 
برند جی‌شاک
 دانست. شاید برایتان سؤال باشد که چرا نام پادشاه دایناسورها را روی امیزفیت تی-رکس گذاشته‌اند؛ زیرا این ساعت به معنای کلمه یک «هیولا» محسوب می‌شود.
تی-رکس، ۱۵ گواهینامه نظامی دارد و تقریباً دربرابر همه‌چیز مقاوم است تا در شرایط سخت و محیط‌های خشن قابل استفاده باشد. برای نمونه، بدنه تی-رکس می‌تواند دربرابر گرمای ۷۰ درجه و سرمای ۴۰ درجه زیر صفر سانتی‌گراد مقاومت کند. به‌علاوه، به‌طور کامل دربرابر آب، گردوغبار و ضربه مقاومت دارد.
نسل سوم اپل واچ SE یکی از ارزنده‌ترین انتخاب‌ها بین ساعت‌های هوشمند اپل است. اپل واچ اس ای 40 میلی‌متری نسخه 2023 از نمایشگر اولد با رزولوشن ۳۲۴ در ۳۹۴ پیکسل و 
روشنایی ۱٬۰۰۰ نیت
 بهره می‌برد. باتری ۲۹۶ میلی آمپر ساعت آن نیز تا
 ۱۸ ساعت کاربری عادی
 را تاب می‌آورد.
اپل واچ SE 2023 با 
تراشه‌ی S8 اپل
 با پردازنده‌ی دو هسته‌ای ۶۴ بیتی و 
۳۲ گیگابایت
 فضای ذخیره‌سازی درکنار
 یک گیگابایت رم
 معرفی شده است و فضای خوبی برای ذخیره‌سازی برنامه‌ها و 
عملکرد روانی
 حین اجرای آن‌ها دارد. پیش از خرید اپل‌واچ‌ها درنظر داشته باشید که تمام قابلیت‌های مهم اپل واچ که با هشدار به‌موقع جان کاربران زیادی را نجات داده‌اند، 
در ایران فعال نیستند
.
اپل واچ 9 ازنظر ظاهر و اکثر قابلیت‌ها تفاوت چندانی با سری 8 ندارد. تنها تفاوت مهم، ارتقا به تراشه اپل S9 با ۳۰ درصد سرعت بیشتر نسبت به تراشه S8 به‌کاررفته در اپل واچ ۸ و روشنایی دو برابری صفحه نمایش تا ۲۰۰۰ نیت است. حتی دوام باتری این مدل نیز مثل نسل قبل ۱۸ ساعت اعلام شده است. اگر پردازنده قدرتمند‌تر و تعامل بیشتر با دستیار صوتی سیری یا فعالیت زیر نور آفتاب برایتان مهم است، می‌توانید به‌جای اپل واچ ۸ سراغ اپل واچ سری ۹ بروید.
دارای حسگرهای اکسیژن خون، ECG، تشخیص سقوط، خدمات اضطراری و سنسورهای دما هستند که باوجود سودمند بودنشان، برخی از آن‌ها در ایران قابل استفاده نیستند. قابلیت‌ پیدا کردن آیفون‌های گمشده در خانه، شارژ سریع و تشخیص و ضبط حرکات ورزشی مانند دوچرخه‌سواری از ویژگی‌های جدید اپل واچ سری ۹ نسبت به نسل قبلی هستند. 
پیکسل واچ ۲ بهترین ساعت هوشمند گوگل محسوب می‌شود که با نمایشگر امولد ۱٫۲ اینچی و تراکم پیکسلی ۳۲۰ پیکسل در اینچ، اگرچه 
ظاهری مشابه با نسل قبل
 پیکسل واچ دارد، اما در باطن بهبودهایی یافته است. مثلا اکنون باتری با ظرفیت ۳۰۶ میلی‌آمپرساعت می‌تواند حتی با روشن‌ بودن AOD، حدود 
۲۴ ساعت دوام
 بیاورد و ظرف ۷۵ الی ۸۰ دقیقه کاملاً شارژ می‌شود.
افزایش عمر باتری‌، مدیون آپدیت 
Wear OS 4
 و 
تراشه‌ی بهینه‌ی Qualcomm Snapdragon W5
 با فضای ذخیره‌سازی ۳۲ گیگی و ۲ گیگ رم است. به‌لطف Wear OS 4 اپ‌های جدید جیمیل، تقویم گوگل، یوتیوب موزیک و Assistant بهبودیافته، تجربه‌ی کاربری لذت‌بخشی را فراهم آورده‌اند. 
اپل واچ اولترا در سپتامبر ۲۰۲۲ به‌عنوان نسخه‌ی حرفه‌ای‌تر، بزرگ‌تر و سنگین‌تر سری ۸ عرضه شد. از نمایشگر ۱٫۹۲ اینچی 
LTPO OLED
 با رنگ‌های فوق‌العاده درخشان و حالت «همواره‌روشن» (Always-on) بهره می‌برد و حداکثر روشنایی 
۲۰۰۰ نیتی
 آن درکنار وضوح ۴۰۱ در ۵۰۲ پیکسل این ساعت با تراکم پیکسلی ۳۳۸ پیکسل‌بر‌اینچ، تجربه‌ فوق‌العاده‌ای را از نظر خوانایی و شفافیت تصویر و متن ارائه می‌کند.
اپل واچ اولترا مشابه سری ۸ به تراشه‌ی دوهسته‌ای Apple S8 مجهز است. تراشه‌ی سریع اپل  جابه‌جایی بین اپلیکیشن‌ها را به کاری لذت‌بخش تبدیل می‌کند. S8 علاوه‌بر حسگرهای معمول ازجمله حسگر ضربان قلب، حسگر سنجش سطح اکسیژن خون و حسگر نور محیط‌ (برای تنظیم خودکار روشنایی صفحه و قطع صدای تماس)، از حسگرهای جدیدی مثل حسگرهای 
تشخیص دمای بدن
، 
دما و عمق آب 
ویژه‌ی شناگران و غواصان به‌علاوه‌ی شتاب‌سنج و ژیروسکوپ جدید برای تشخیص تصادف خودرو نیز میزبانی می‌کند.
نسخه‌ی ۴۷ میلی‌متری گلکسی واچ ۶ کلاسیک از نمایشگر اولد ۱٫۵ اینچی بهره می‌برد که با 
پوشش بسیار مقاوم
 یاقوت کبود محافظت شده است و به‌لطف وجود حلقه‌ی چرخان، کمتر پیش می‌آید که لکه‌ی اثر انگشت روی آن ببینید. نمایشگر رزولوشن ۴۸۰×۴۸۰ پیکسلی و تراکم پیکسلی فوق‌العاده‌ی ۴۵۳ پیکسل‌براینچ دارد. این موارد درکنار روشنایی 
۲۰۰۰ نیتی
 سبب شده است که با نمایشگری کاملا شارپ روبه‌رو باشیم که حتی فونت‌های ریز در آن خوانایی بسیار خوبی دارند.
گلکسی واچ 6 کلاسیک افزون‌بر حسگر شتاب‌سنج، ژیروسکوپ، قطب‌نما، ضربان قلب، دماسنج و فشارسنج با حسگر جدید 3D Hall همراه است و حسگر BioActive را نیز حفظ کرده است.  حسگر BioActive میزان آب و ترکیب بدنی کاربر را از نظر بافت عضلانی، درصد چربی، BMI و حتی میزان متابولیسم پایه، اندازه‌گیری می‌کند. به کمک این سنسورها پشتیبانی از حالت‌های ورزشی مختلف، پایش ضربان قلب، اندازه‌گیری سطح اکسیژن خون، سنجش فشار خون، پایش وضعیت خواب و پایش وضعیت استرس ممکن شده است.
بدون در نظر گرفتن قیمت، اپل واچ اولترا ۲، پیکسل واچ 2 گوگل، گلکسی واچ ۶ کلاسیک بهترین ساعت‌های هوشمند ۲۰۲۴ هستند که با اتصال به گوشی‌های هم‌برندشان بهترین عملکرد را دارند. 
اپل واچ SE 2023 یکی از ارزنده‌ترین انتخاب‌ها بین ساعت‌های هوشمند اپل است که با قیمت مناسب‌تر تمام امکانات مورد نیاز را در اختیار کاربران قرار می‌دهد.
تی سی اچ Z40 جزو ارزان‌ترین ساعت‌های هوشمند بازار است که بدون محدودیت برای کاربران ایرانی با آیفون و گوشی‌های اندروید سازگاری دارد و از قابلیت جذاب پاسخ‌دهی به تماس در اندروید پشتیبانی می‌کند.
در مقاله پیشنهادهای گوناگونی در بازه‌ی قیمتی تا ۵ میلیون تومان داده شد اما یکی از بهترین ساعت‌ها و مچ‌بند‌ها هوشمند تا ۵ میلیون تومان شیائومی Mibro Watch GS Pro و سامسونگ گلکسی فیت 3 است. با کمی هزینه‌ی بیشتر می‌توانید سامسونگ گلکسی واچ 4  را هم جایگزین ارزشمندی در نظر بگیرید."
0,"گوشی‌های شیائومی در بازار ایران محبوبیت نسبتاً زیادی دارند؛ چرا‌که در‌مقایسه‌با سایر برندهای موجود در بازار، ارزش خرید بالایی (تناسب قیمت دربرابر امکانات) به کاربران رده‌های مختلف ارائه می‌کنند. درضمن، تنوع محصولات شرکت چینی هم واقعاً چشمگیر است.
گوشی‌های شیائومی با نام‌گذاری‌های متنوع و بعضاً پیچیده به بازار عرضه می‌شوند و با اینکه دست خریدار را در انتخاب باز می‌گذارند، می‌توانند باعث سردرگمی نیز شوند؛ به‌خصوص اگر آشنایی چندانی با مدل‌ها و امکانات و اسامی مختلفشان نداشته باشید.
برای آسان‌ترکردن کار انتخاب و خرید بهترین گوشی شیائومی، مقاله‌ی پیش رو را آماده کرده‌ایم. به‌دلیل نوسان‌های بیش‌ازحد قیمت گوشی‌ها در بازار کشور، بازه‌های قیمتی مقاله وسیع‌تر شده‌اند تا نوسان‌های قیمت سبب گمراهی شما خوانندگان عزیز نشوند. در هر بازه‌ی قیمتی نیز، بهترین محصولات را معرفی کرده‌ایم تا بنابه‌ نیاز و بودجه‌تان بتوانید مدل مدنظرتان را پیدا کنید. ناگفته نماند که از آوردن مدل‌های متعدد خودداری کرده‌ایم و بهترین مدل‌ها با بالاترین ارزش خرید را در این فهرست گنجانده‌ایم.
اگر مدل مدنظرتان را بین گوشی‌های شیائومی نیافتید، شاید بد نباشد سری به مقاله‌ی 
بهترین گوشی‌های بازار ایران
 هم بزنید.
گوشی ردمی 10 شیائومی 5G طراحی کاملا پلاستیکی دارد که در بازه‌ی قیمتی گوشی آن‌چنان دور از انتظار نیست. دوربین‌ اصلی ۵۰ مگاپیکسلی در کنار دوربین تشخیص عمق، عملکرد معمولی و نسبتا پایینی در ثبت عکس‌ها دارند؛ اما نیازهای پایه‌ای کاربران را رفع می‌کنند.
نمایشگر ۶٫۵۸ اینچی گوشی شیائومی ردمی 10 5G از پنل IPS با نرخ‌نوسازی ۹۰ هرتز بهره می‌برد که در بازه‌ی قیمتی ۵ میلیون تومان از گوشی‌های اقتصادی زیادی مانند مدل‌های سامسونگ سریع‌تر است. این صفحه‌نمایش همچنین از وضوح FHD بهره می‌برد که هنگام تماشای ویدیو و فیلم، تجربه‌ی مطلوبی ارائه می‌دهد.
گوشی پوکو M5s شیائومی از نمایشگر ۶٫۴۳ اینچی OLED استفاده می‌کند که می‌تواند آن را یک سر و گردن بالاتر از رقبایی با نمایشگر IPS LCD قرار دهد؛ البته نرخ نوسازی ۶۰ هرتزی‌اش احتمالا برای برخی از کاربران محدودیت بزرگی به‌شمار می‌آید.
شیائومی از تراشه‌ی مدیاتک Helio G95 در پوکو M5s استفاده می‌کند که در کنار ۴ گیگابایت رم، عملکرد نسبتا خوبی در کاربری روزانه و اجرای بازی‌های مختلف بتل رویال دارد؛ اما باید تنظیمات گرافیکی بازی‌ها را کمی پایین بیاورید. تراشه، مصرف باتری چندان بالایی ندارد و با یک‌ ساعت کال آو دیوتی بازی کردن حدود ۱۵ درصد از باتری ۵۰۰۰ میلی‌آمپرساعتی آن کم می‌شود.
پوکو F4 از نمایشگر ۶٫۶۷ اینچی OLED با نرخ نوسازی ۱۲۰ هرتز همراه با استانداردهای +HDR10 و Dolby Vision استفاده می‌کند. دوربین اصلی ۶۴ مگاپیکسلی آن نیز در نور روز عکس‌های باکیفیتی ثبت می‌کند؛ اما در محیط‌های تاریک‌تر باید کمی انتظارات خود را پایین بیاورید.
جایی که پوکو F4 واقعا در آن می‌درخشد، عملکرد سخت‌افزاری است؛ به‌طوری که ما را مجاب می‌کند تا بعد از گذشت چند سال، F4 را در فهرست 
بهترین گوشی‌های بازار
 قرار دهیم. Snapdragon 870 در رده‌ی تراشه‌های پرچم‌دار کوالکام قرار می‌گیرد و برای چندین سال ، بدون کُندی یا لگ، پاسخگوی نیازهای کاربر خواهد بود. از سوی دیگر سیستم خنک‌کننده‌ی گوشی نیز از افزایش دمای محسوس در اجرای طولانی‌مدت بازی‌ها جلوگیری می‌کند و وجود فضای ذخیره‌سازی UFS 3.1 این گوشی‌را به یکی‌از تکرارنشدنی‌ترین گوشی‌هایی (به‌خصوص برای بازی) که می‌توان با حداقل بودجه خریداری کرد، بدل می‌کند.
ردمی نوت ۱۳ پرو که از 
زبان طراحی جدید چینی‌ها
 بهره می‌برد، از صفحه‌نمایش OLED با نرخ نوسازی ۱۲۰ هرتز استفاده می‌کند که می‌تواند 
یک میلیارد رنگ (پنل ۱۰ بیتی)
 را نمایش دهد. این گوشی که 
همزاد پوکو M6 پرو
 محسوب می‌شود، از همان تراشه به‌کار رفته در M6 پرو یعنی Helio G99 Ultra قدرت می‌گیرد که توان خوبی در اجرای بازی‌های سبک و کاربری روزانه دارد و در استفاده از گوشی معمولا با لگ یا کندی خاصی مواجه نمی‌شوید.
دوربین اصلی ردمی نوت ۱۳ پرو به 
سنسور ۲۰۰ مگاپیکسلی سامسونگ
 مجهز شده است که باتوجه به قیمت گوشی، عکس‌های خیلی جذابی نمی‌گیرد، اما این گوشی یک 
نسخه 5G
 نیز دارد که طراحی آن کمی متفاوت است و چون از پردازنده بهتری استفاده می‌کند، پردازش عکس‌ها مخصوصا در زمینه نمایش رنگ‌ها، در آن بهتر انجام می‌شود.
پوکو X6 از پلتفرم مشترکی با نسخه‌ی 5G ردمی نوت ۱۳ پرو بهره می‌برد با این تفاوت که از دوربین ۶۴ مگاپیکسلی به‌جای ۲۰۰ مگاپیکسلی که عملکردی بسیار معمولی دارد، استفاده می‌کند اما از نظر قیمتی بسیار مقرون‌به‌صرفه‌تر از آن است. این گوشی نمایشگر ۶٫۶۷ اینچی ۱۲۰ هرتزی OLED دارد که وضوح آن ۱۲۲۰ × ۲۷۱۲ پیکسل بوده و نسبت‌ نمایشگر به بدنه‌ی گوشی نزدیک ۹۰ درصد است که از حاشیه‌های بسیار کم این گوشی حکایت دارد. نمایش ۶۸ میلیارد رنگ (پنل ۱۲ بیتی) و پشتیبانی از استاندارد دالبی ویژن از دیگر ویژگی‌های نمایشگر پوکو ایکس ۶ هستند.
شیائومی از پردازنده میان‌رده Snapdragon 7s Gen 2 در پوکو ایکس ۶ استفاده کرده است که سرعت قابل قبولی در کاربری‌های مختلف ارائه می‌کند. ظرفیت باتری گوشی شیائومی ۵,۱۰۰ میلی‌آمپرساعت است که با شارژر پرسرعت ۶۷ واتی، در زمان حدود ۴۰ دقیقه به‌طور کامل می‌شود. از بدنه‌ی شیشه‌ای و همچنین گواهی IP67 در این گوشی خبری نیست اما خبر خوب این‌که وزن دستگاه ۱۸۱ گرم بوده که چندان زیاد نیست. نکته‌ی قابل توجه دیگر در این گوشی محافظت نمایشگر با لایه‌ی Gorilla Glass Victus و وجود جک هدفون به‌حساب می‌آید چراکه در نسخه‌ی پرو و حتی بسیاری از گوشی‌های میان‌رده دیگر دیده نمی‌شود.
پوکو ایکس ۶ پرو از تراشه‌ی فوق‌العاده قدرتمند Dimensity 8300 Ultra مدیاتک بهره می‌برد. این تراشه از هرنظر، چه در کاربری روزمره و چه در پردازش‌های سنگین و بازی، عملکرد خیره‌کننده و کم‌نقصی در حد گوشی‌های پرچمدار به‌نمایش می‌گذارد. روان‌بودن و بهینگی را به‌وضوح می‌توان در هنگام استفاده از گوشی مشاهده کرد و به‌جرات می‌توان گفت که این گوشی در هیچ‌یک از سناریو‌های چندوظیفگی و جابجاشدن سریع بین اپ‌ها و منوها (با وجود رابط کاربری سنگین HyperOS) کم نمی‌آورد.
استفاده از سریع‌ترین تراشه فضای ذخیره‌سازی UFS 4.0 نیز دیگر جای هیچ شک و شبهه‌ای را در مورد سخت‌افزار این گوشی باقی نمی‌گذارد و خاطر خوره‌های بازی را آسوده می‌کند تا در نهایت بتوانیم عنوان قدرتمندترین میان‌رده بازار و بهترین گوشی گیمینگ اقتصادی را به پوکو X6 پرو نسبت دهیم. این گوشی نمایشگر باکیفیتی هم دارد که با وضوح بالاتر ۱۲۲۰ در ۲۷۱۲ پیکسل، ۶۸ میلیارد رنگ را به‌تصویر می‌کشد و بیش‌از ۹۰ درصد از پنل جلو را به‌خود اختصاص داده تا تجربه‌ی بصری تحت‌الشعاع حاشیه‌های مزاحم قرار نگیرد.
میان‌رده جذاب ردمی نوت ۱۳ پرو پلاس شیائومی با صفحه‌نمایش خمیده و متریال باکیفیت، یکی از رقیب‌های اصلی گلکسی A55 و پوکو X6 پرو در بازار میان‌رده‌ها محسوب می‌شود. نمایشگر بزرگ و ۶٫۶۷ اینچی آن از نرخ تاز‌ه‌سازی ۱۲۰ هرتز و فناوری دالبی ویژن پشتیبانی می‌کند. به گفته شیائومی این نمایشگر می‌تواند تا ۶۸ میلیارد رنگ را نمایش دهد؛ از این رو برای بازی کردن و فیم دیدن ایدئال است.
پردازنده دایمنسیتی ۷۲۰۰ اولترا در ردمی نوت ۱۳ پرو پلاس به‌خوبی از پس پردازش‌های مختلف بر‌می‌آید و شاید بتوانید تاحدودی به میان‌رده شیائومی به چشم یک گوشی گیمینگ نیز نگاه کنید. یکی دیگر از ویژگی‌های اصلی و باارزش میان‌رده شیائومی، دوربین ۲۰۰ مگاپیکسلی آن است که می‌تواند با فیلم‌برداری 4K، گوشی یادشده را به مدل مناسبی برای تولیدکنندگان محتوا تبدیل کند.
شیائومی 13T با پیشرفت‌های نسلی قابل توجهی مواجه شده است. از جمله اینکه هم‌اکنون از استاندارد IP67 برای مقاومت در برابر آب بهره می‌برد و به دوربین تله‌فوتوی ۵۰ مگاپیکسلی با بزرگ‌نمایی دوبرابری نسبت‌ به دوربین واید مجهز شده که لنز و مجموعه امکانات دوربین با همکاری لایکا توسعه یافته‌اند و در نتیجه با ترکیب با دوربین اصلی ۵۰ مگاپیکسلی دستتان را برای عکاسی در شرایط مختلف باز می‌گذارد.
تراشه‌ی قدرتمند Dimensity 8200 Ultra شیائومی ۱۳ تی پایداری و قدرت بسیار خوبی ارائه می‌دهد؛ به‌طوری‌که به‌راحتی می‌توانید سنگین‌ترین بازی‌های روز را به‌راحتی اجرا کنید؛ بدون آنکه بدنه‌ی گوشی به‌اندازه‌ی آزاردهنده‌ای داغ شود. این گوشی از نمایشگر 1220p و ۶٫۶۷ اینچی OLED با نرخ نوسازی ۱۴۴ هرتز و روشنایی فوق‌العاده‌ی ۲۶۰۰ نیتی بهره می‌برد؛ نمایشگری که با قابلیت نمایش ۶۸ میلیارد رنگ، به یکی از نقاط قوت اصلی گوشی تبدیل می‌شود و تجربه‌ی بصری کم‌نظیری را برای کاربر به‌ارمغان می‌آورد.
پوکو F5 پرو شیائومی در ظاهر با پوکو F5 تفاوت چندانی ندارد دارد؛ البته پنل پشتی گوشی شیشه‌ای گوشی بوده و حدود ۲۰ گرم از پوکو F5 سنگین‌تر است؛ البته هردو گوشی از فریم پلاستیکی استفاده می‌کنند. توجه داشته باشید که ترکیب پنل پشتی شیشه‌ای و فریم پلاستیکی پوکو F5 پرو ساختار باکیفیت و مستحکمی دارد.
میان‌رده‌ی جذاب پوکو از نمایشگر 1440p و OLED با عمق ۱۲بیتی بهره می‌برد و قابلیت نمایش ۶۸ میلیارد رنگ دارد. نرخ نوسازی ۱۲۰ هرتزی و پشتیبانی از استاندارد‌های HDR دالبی‌ویژن و HDR10+ از جمله‌ی قابلیت‌های جذاب دیگر پوکو F5 پرو است. پوکو می‌گوید روشنایی نمایشگر به حدود ۱۴۰۰ نیت می‌رسد که آن‌قدرها هم عالی نیست؛ اما مشکل چندانی برای کار با گوشی در محیط‌های پرنور به‌وجود نمی‌آورد.
شیائومی 13T پرو، دقیقا همان شیائومی 13T است؛ البته فقط در بخش ظاهر، طراحی و کیفیت ساخت. یعنی از متریال بدنه و فریم گرفته تا ابعاد نمایشگر همگی مشترک با شیائومی 13T هستند، فقط وزن دستگاه بسته به این‌که شیشه یا چرم مصنوعی باشد، بین ۷ تا ۱۰ گرم بیشتر از نسخه‌ی استاندارد است.
درون دستگاه شاهد به‌کارگیری یکی از قدرتمندترین تراشه‌های موبایل یعنی Dimensity 9200 Plus هستیم که کم‌وبیش قدرتی در سطح تراشه‌ی پرچم‌دار کوالکام Snapdragon 8 Gen 2 دراختیارتان می‌گذارد و پایداری عملکرد بسیار خوبی دارد؛ به‌طوری‌که می‌توان بازی‌های سنگینی مانند Genshin Impact را در بالاترین تنظیمات گرافیکی با نرخ پایدار ۵۵ تا ۶۰ فریم‌برثانیه با این گوشی اجرا کرد. برای کسب اطلاعات بیشتر، حتما 
بررسی شیائومی 13T پرو
 را مطالعه کنید.
شیائومی ۱۴ با زبان طراحی به‌روز، لبه‌های تخت و ترکیب جادویی فلز و شیشه روانه‌ی بازار شده؛ گوشی طراحی یکپارچه، مستحکم و خوش‌ساختش، گواهی IP68 را نیز دریافت کرده است. نمای جلویی گوشی‌ به‌لطف حاشیه‌های بسیار باریک و حذف‌شدن خمیدگی از لبه‌های نمایشگر، ظاهر مدرنی دارد و وزن ۱۸۸گرمی گوشی به‌نسبت ابعاد ۶٫۳۶ اینچی نمایشگر، معقول به‌نظر می‌رسد؛ اما برآمدگی محسوس دوربین، مقدار از ارگونومی و زیبایی گوشی می‌کاهد.
مجموعه‌ی دوربین سه‌گانه‌ی شیائومی ۱۴ در دل جزیره‌ای مربعی‌شکل و مشکی‌رنگ قرار دارد. این مجموعه، دوربین‌های اصلی، تله‌فوتو ۳٫۲برابری و اولتراواید را دربرمی‌گیرد؛ با اینکه هر سه دوربین، ۵۰مگاپیکسلی هستند، فقط ماژول‌های تله‌فوتو و اولتراواید از حسگر یکسانی بهره می‌برند و حسگر دوربین اصلی به‌طرز محسوسی بزرگ‌تر است. دوربین‌های شیائومی ۱۴ چه در روشنایی روز، چه در تاریکی، عکس‌هایی پرجزئیات و چشم‌نواز ثبت می‌کنند و ویدیوهای 4K و 8K (دوربین اصلی) هم بسیار باکیفیت هستند.
شیائومی ۱۴ اولترا، جدیدترین پرچمدار دوربین‌محور شیائومی است که تقریبا تمام عناصر دیگر گوشی را در به خدمت دوربین درآورده است و این مسأله به‌خصوص در بخش طراحی به‌وضوح مشاهده می‌شود. هیولای شیائومی از چهار دوربین اصلی،‌ اولتراواید و تله‌فوتو (۳٫۲ برابری و ۵ برابری) با سنسور ۵۰ مگاپیکسلی برای عکاسی استفاده می‌کند. لنز دوربین‌ها و الگوریتم پردازش تصویرشان نیز با همکاری لایکا طراحی شده‌اند.
حسگر دوربین اصلی شیائومی ۱۴ اولترا، ۸۰ درصد بزرگ‌تر از حسگر دوربین اصلی رقیبش، گلکسی S24 اولترا است. لنز دوربین اصلی از دیافراگم متغیر در بازه‌ی f/4.0 تا f/1.63 استفاده می‌کند که در حالت عکاسی Pro، می‌توان گشودگی دیافراگم را به‌اندازه‌ی دلخواه در این بازه تغییر داد. لرزشگیر اپتیکال سوار بر لنز نیز لرزش‌های دست را حین عکاسی و فیلم‌برداری، خنثی می‌کند. برای به‌دست آوردن اطلاعات کافی از عملکرد شیائومی ۱۴ اولترا در عکاسی و قابلیت‌های کیت عکاسی قدرتمندش، مقاله 
بررسی شیائومی ۱۴ اولترا
 در زومیت را از دست ندهید."
0,"اگر چند سال قبل کسی به خریداران گوشی‌هایی مانند ردمی نوت ۸ یا ردمی نوت ۹ (که اتفاقا هر دو از پرفروش‌ترین گوشی‌های بازار ایران هم بودند) می‌گفت که در آینده‌ای نه‌چندان دور باید برای خرید نسل جدید همین گوشی‌ها، قیمتی برابر با گوشی‌های سری «فن ادیشن» سامسونگ یا بیشتر از آیفون SE پرداخت کنید، به‌ندرت جدی گرفته می‌شد؛ اما رویکرد شیائومی در کنار جادوی بازار ایران که می‌تواند یک گوشی ۳۵۰ دلاری را از دسترس طیف عظیمی از جامعه خارج کند، به‌راحتی می‌تواند چنین تحلیل دور از ذهنی را هم به واقعیت تبدیل کند.
در بازار موبایل ایران، با عبور از مرز قیمتی ۲۰ میلیون تومان، گزینه‌های در دسترس شما به شکل معناداری کاهش پیدا می‌کنند. درحال حاضر با بودجه‌ای بین ۲۰ تا ۳۰ میلیون تومان، کمتر از انگشتان دو دست انتخاب پیش‌روی شماست و اگر مدل‌های قدیمی‌تر (و با ارزش خرید پایین‌تر) را از مقایسه حذف کنیم، تعداد انتخاب‌ها به کمتر از پنج مدل می‌رسند. اگر کمی سخت‌گیرتر باشید و پشتیبانی سخت‌افزاری، تعمیرپذیری و وجود تجهیزات جانبی را هم به فهرست پارامترهای جست‌وجو اضافه کنید، به‌جز 
گلکسی S23 FE
، گلکسی A55، 
شیائومی 13T
 و ردمی نوت ۱۳ پرو پلاس، انتخاب دیگری روی میز وجود نخواهد داشت.
گوشی هوشمند ردمی نوت ۱۳ پرو پلاس از سوی 
فروشگاه اینترنتی موبایلکس
، برای بررسی دراختیار زومیت قرار گرفته است.
به‌عنوان یک تولیدکننده‌ی موبایل، زمانی‌که به یکی از مدل‌های جدیدتان پسوند «پرو» یا «پلاس» اضافه می‌کنید، سطح انتظار کاربر از آن را ارتقا می‌دهید. نمونه‌ای روشن برای اثبات این ادعا، آیفون‌ها و گوشی‌های خانواده‌ی گلکسی S هستند که بین نسخه‌های عادی و پرو/پلاس، تفاوت‌های بسیار بارز و پررنگی دارند. این پسوندها در ناخودآگاه کاربران، گوشی قدرتمند‌تر با مشخصات سخت‌افزاری بهتر و شاید کمی‌ گران‌قیمت‌تر را تصویر می‌کند. حالا اگر یک گوشی به هر دو پسوند «پرو» و «پلاس» مجهز شده باشد چطور؟
پسوندهای «پرو» و «پلاس» در گوشی‌های شیائومی واقعا بامعنی هستند؟
از بین گوشی‌های در دسترس در بازه‌ی قیمتی بیشتر از ۲۰ و کمتر از ۳۰ میلیون تومان، 
ردمی نوت ۱۳ پرو پلاس
 عجیب‌ترین گزینه به‌نظر می‌رسد. برند ردمی در حافظه‌ی تاریخی کوتاه‌مدت کاربران، تولیدکننده‌ی گوشی‌های اقتصادی و میان‌رده‌ی ارزان‌قیمت به‌نظر می‌رسد و خریداران این برند را نه گیک‌ها، که کاربران عادی تشکیل می‌دهند که به‌دنبال خرید یک گوشی همه‌کاره با کم‌ترین بودجه‌ی ممکن هستند؛ اما گویی ردمی نوت ۱۳ پرو پلاس قصد پیروی از همین قاعده را هم ندارد.
مدیران بخش ردمی در کمپانی شیائومی برای متمایز کردن ردمی نوت ۱۳ پرو پلاس از رقبا روی سه ویژگی کلیدی متمرکز شده‌اند: طراحی، صفحه‌نمایش و دوربین؛ به‌نظر آن‌ها، همین سه ویژگی، توانایی ارتقای ردمی نوت ۱۳ پرو پلاس به سطحی بالاتر از همه‌ی گوشی‌های دیگر برند ردمی را دارند و با وجود داشتن برچسب قیمتی گران‌تر، می‌توانند آن را در ذهن کاربران به دستگاهی با ارزش خرید بالا تبدیل کنند. در نتیجه منطقی به نظر می‌رسد اگر 
بررسی ردمی نوت ۱۳ پرو پلاس
 هم با توجه به همین سه ویژگی تنظیم شود.
 مشخصات فنی ردمی نوت ۱۳ پرو پلاس
سخت‌افزار
توضیحات
 ابعاد
۱۶۱٫۴ در ۷۴٫۲ در ۸٫۹ میلی‌متر
وزن
۲۰۴٫۵ گرم
نمایشگر
۶٫۶۷ اینچی
۱۲۰ هرتز - AMOLED
446ppi
چیپست
رم و فضای ذخیره‌سازی
دوربین اصلی
۲۰۰ مگاپیکسل - f/1.65
سنسور 1/1.4 اینچی
لرزشگیر اپتیکال - لرزشگیر الکترونیکی
سایر دوربین‌ها
۸ مگاپیکسلی اولتراواید
۲ مگاپیکسلی ماکرو
۱۶ مگاپیکسلی سلفی
فیلم‌برداری
باتری
۵۰۰۰ میلی‌آمپرساعت
شارژ سریع
۱۲۰ وات
شیائومی در طراحی گوشی مسیر سخت‌تر را انتخاب کرده تا ردمی نوت ۱۳ پرو پلاس به اولین عضو خانواده‌ی ردمی تبدیل شود که از نمایشگری با لبه‌های خمیده استفاده می‌کند؛ از سوی دیگر، ضخامت حاشیه‌های نمایشگر هم تا حد ممکن کاهش پیدا کرده؛ تا جایی‌که که حاشیه‌ی لبه‌ی پایینی به ۲٫۳۷ میلی‌متر و نسبت نمایشگر به بدنه هم به مرز ۹۰ درصد رسیده است.
دیگر المان‌های طراحی ردمی نوت ۱۳ پرو پلاس برای کاربران کاملا آشنا هستند. محل قرارگیری و نوع چینش دوربین‌ها، دیگر گوشی‌های برند ردمی در سال ۲۰۲۴ را یادآوری می‌کنند و از نمای پشتی، نمی‌توان تفاوت بزرگی بین این گوشی و 
ردمی نوت ۱۳ پرو 4G
 یا 
پوکو M6 پرو
 پیدا کرد؛ اما داشتن نمایشگری با لبه‌های خمیده، همه‌ی تفاوت‌ها را رقم می‌زند.
آیا نمایشگرهای خمیده در حال بازگشت به گوشی‌های هوشمند هستند؟
شاید این روزها کاربران، گوشی‌هایی با طراحی تخت و نمایشگرهای مسطح را بیشتر بپسندند یا شاید بتوان گفت همه‌ی گوشی‌های رده‌بالا (از آیفون‌ها گرفته تا خانواده‌ی گلکسی S24 سامسونگ) همگی از همین نوع طراحی تخت استفاده می‌کنند؛ اما به‌نظر می‌رسد هنوز هم در ناخودآگاه بسیاری از کاربران، یک گوشی با نمایشگر خمیده جزو گوشی‌های لوکس و گران‌قیمت به‌حساب می‌آید.
با ۲۰۴ گرم وزن و ضخامت ۸٫۹ میلی‌متر، ردمی نوت ۱۳ پرو پلاس به هیچ وجه جزو گوشی‌های باریک یا سبک بازار طبقه‌بندی نمی‌شود؛ اما این بهایی است که ظاهرا شیائومی برای لوکس‌تر نشان‌‌دادن گوشی، حاضر به پرداختش شده؛ در چنین شرایطی، دست طراحان گوشی برای استفاده از پنل پشتی شیشه‌ای و فریم فلزی هم باز شده است تا در دست گرفتن ردمی نوت ۱۳ پرو پلاس، حس استفاده از یک گوشی باکیفیت را به کاربر منتقل کند. ردمی نوت ۱۳ پرو پلاس با پشتیبانی از استاندارد IP68 می‌تواند برای ۳۰ دقیقه در عمق ۱٫۵ متری آب دوام بیاورد.
صفحه‌نمایش ۶٫۶۷ اینچی ردمی نوت ۱۳ پرو پلاس تقریبا تمام نمای جلویی گوشی را به خود اختصاص داده است. این نمایشگر از پنل ۱۲ بیتی OLED، با توانایی به تصویر کشیدن ۶۸ میلیارد رنگ، نرخ نوسازی ۱۲۰ هرتز و حداکثر روشنایی ۱۸۰۰ نیت بهره می‌برد و از استاندارد HDR دالبی‌ویژن و +HDR10 هم پشتیبانی می‌کند. به‌لطف وضوح ۲۷۱۲×۱۲۲۰ پیکسلی پنل، تراکم پیکسلی آن به عدد بسیار خوبِ ۴۴۶ پیکسل‌بر‌اینچ می‌رسد و در نهایت روکش محافظ گوریلاگلس ویکتوس، پکیج نمایشگر چشم‌نواز ردمی را تکمیل می‌کند.
میان‌رده‌های سامسونگ دیگر بهترین نمایشگر کلاس خود را ندارند
شیائومی برای نمایش‌دادن رنگ‌های دقیق‌ در نمایشگر ردمی نوت ۱۳ پرو پلاس و جلوگیری از خستگی کاربران در زمان کار با گوشی، از استانداردهای TUV پشتیبانی می‌کند که به‌معنی PWM Dimming با نرخ ۱۹۲۰‌هرتز و ۱۶۰۰۰ سطح تنظیم روشنایی خواهد بود. همچنین مانند گوشی‌های رده‌بالاتر، صفحه‌نمایش گوشی می‌تواند با توجه به شرایط نوری محیط، سطح روشنایی و دمای رنگی را در بهینه‌ترین حالت برای چشم کاربران تنظیم کند.
به‌گفته‌ی شیائومی، صفحه‌نمایش ردمی نوت ۱۳ پرو پلاس از نرخ نمونه‌برداری لمسی ۲۱۶۰ هرتز پشتیبانی می‌کند و ۱۰۰درصد فضای گسترده‌ی رنگی DCI-P3 را پوشش می‌دهد که به‌مفهوم نمایش رنگ‌هایی چشم‌نواز و باطراوت است.
ردمی نوت ۱۳ پرو پلاس
۹۷٫۸ درصد
(Natural)
۹۷٫۶ درصد
(Vivid)
در حالت دستی، حداکثر روشنایی نمایشگر به حدود ۶۰۰ نیت می‌رسد؛ اما با تنظیمات خودکار و زیر نور شدید تجهیزات استودیو زومیت، عدد حداکثر روشنایی نمایشگر در محدوده‌ی ۱۶۰۰ نیت ثبت می‌شود؛ با پخش ویدیوهای HDR در همین حالت، روشنایی نمایشگر حدود ۱۷۵۰ نیت به‌دست می‌آوریم که کمی کمتر از عدد اعلام‌شده از سوی شیائومی است؛ اما می‌توان به‌راحتی به آن نمره‌ی قبولی داد.
در تست پوشش‌دهی فضای رنگی، نمایشگر ردمی توانست ۹۷٫۸ درصد از فضای رنگی sRGB را با خطای بسیار خوب ۱٫۶ نمایش دهد؛ اما پوشش فضای DCI-P3، پوشش‌دهی ۹۷٫۶ درصدی با خطای متوسط ۳٫۵ ثبت شد. ثبت رکوردهایی بهتر از نمایندگان هم‌قیمت سامسونگ مانند 
گلکسی A55
 یا گلکسی S23 FE، به خودی خود می‌تواند مهر تاییدی بر کیفیت بالای نمایشگر ردمی نوت ۱۳ پرو پلاس باشد.
در ناحیه‌ی پایینیِ نمایشگر می‌توانید حسگر اثر انگشت اپتیکال گوشی را پیدا کنید که عملکردی مانند همه‌ی حسگرهای اپتیکال زیرنمایشگر دیگر در دنیای گوشی‌های هوشمند دارد. اسپیکر دوم هم در لبه‌ی بالایی صفحه‌نمایش به چشم می‌خورد تا ردمی نوت ۱۳ پرو پلاس به مجموعه اسپیکرهای استریو با کیفیت نسبتا خوب و حجم صدای بالا مجهز شود.
در نهایت دوربین، سومین و شاید مهم‌ترین بخش تمرکز شیائومی در ساخت ردمی نوت ۱۳ پرو به حساب می‌آید. داشتن دوربین باکیفیت به‌تنهایی می‌تواند یک گوشی را چندین کلاس کیفی و قیمتی ارتقا دهد و شیائومی هم به‌خوبی به این نکته واقف است؛ با این حال هنوز هم سنت استفاده از دوربین‌های کم‌کیفیت اولتراواید و ماکرو در گوشی‌های برند ردمی کنار گذاشته نشده و تمرکز اصلی روی دوربین اصلی قرار دارد.
دوربین اصلی ردمی نوت ۱۳ پرو پلاس از حسگر ۲۰۰مگاپیکسلی HP3 ساخت سامسونگ استفاده می‌کند؛ حسگری 1/1.4 اینچی با پیکسل‌های ۰٫۵۶ میکرومتری که در پسِ لنز عریض ۲۳ میلی‌متری با دیافراگم f/1.7 و لرزش‌گیر اپتیکال تصویر قرار دارد و با ترکیب ۱۶:۱ پیکسل‌ها، تصاویر خروجی را با ابعاد ۱۲٫۵ مگاپیکسل و پیکسل‌های بزرگِ ۲٫۲۴ میکرومتری ذخیره می‌کند. دوربین اصلی برای فوکوس خودکار به فناوری تشخیص فاز چندجهتی اتکا دارد.
زوم ۴‌برابری داخل سنسور، دیگر ویژگی مورد استفاده شیائومی در دوربین اصلی ردمی نوت ۱۳ پرو پلاس به حساب می‌آید که با برش تصویر از بخش مرکزی تصویر و به‌لطف ابعاد بسیار بزرگِ ۲۰۰ مگاپیکسلی حسگر به دست می‌آید. به‌ادعای شیائومی، تصاویر با زوم ۴‌برابری به این روش قابل مقایسه با تصاویر ثبت‌شده با لنزهای تله‌فوتوی معادل هستند.
دوربین اولتراواید ردمی نوت ۱۳ پرو پلاس از حسگر ۸مگاپیکسلی IMX336 سونی با ابعاد 1/4.0 اینچ و پیکسل‌های ۱٫۲ میکرومتری استفاده می‌کند و روی آن، لنز فوق عریض ۱۶میلی‌متری با زاویه‌ی دید نه‌چندان وسیع ۱۱۲ درجه و دیافراگم f/2.2 سوار است. دوربین ماکرو هم از حسگر نه‌چندان توانمند ۲مگاپیکسلی آمنی‌ویژن OV02B با لنز f/2.4 استفاده می‌کند.
ردمی نوت ۱۳ پرو پلاس برای عکاسی سلفی به حسگر ۱۶مگاپیکسلی آمنی‌ویژن 16A1Q اتکا دارد و این ماژول، لنز عریض ۲۴میلی‌متری با دیافراگم f/2.4 را مقابل خود می‌بیند. دوربین سلفی فاقد قابلیت فوکوس خودکار است و از فیلتر رنگی Quad-Bayer بهره می‌برد؛ بنابراین عکس‌های سلفی قاعدتا باید با وضوح ۴ مگاپیکسل ذخیره شوند؛ اما شیائومی با تفکیک پیکسل‌ها از هم، عکس‌های سلفی را با وضوح ۱۶ مگاپیکسل ذخیره می‌کند.
عکس‌های ثبت‌شده با دوربین اصلی ردمی نوت ۱۳ پرو پلاس در نور مناسب، کیفیت قابل قبولی دارند. الگوریتم پردازش تصاویر گوشی تلاش می‌کند تا حد ممکن جزئیات را حفظ کرده و کنتراست مناسبی بین نقاط تیره و روشن عکس‌ها ایجاد کند. جزئیات در تصاویر تا حد خوبی حفظ می‌شوند و اثر آبرنگی در بخش‌های شلوغ آن‌ها کمتر دیده می‌شود. رنگ‌ها نزدیک به واقعیت هستند و گستره‌ی دینامیکی هم به‌‌خوبی پوشش داده می‌شود؛ اما مطابق انتظار، کمی با آنچه از گوشی‌های رده بالاتر دیده‌ایم تفاوت دارند.
برای مقایسه بهتر، شاید بد نباشد چند مورد از تصاویر ثبت‌شده با ردمی نوت ۱۳ پرو پلاس را در محیط یکسان با تصاویر گرفته‌شده با گلکسی A55 مقایسه کنیم. 
نوع پردازش رنگ‌ها بین ردمی نوت ۱۳ پرو پلاس و گلکسی A55 کاملا متفاوت است. همان‌طور که در تصاویر مشاهده می‌کنید، آسمان در گوشی شیائومی کمی به سمت رنگ بنفش متمایل است و در عکس ثبت‌شده با 
گوشی سامسونگ
 آبی دیده می‌شود. اگر به‌دنبال جزئیات باشید به نظر می‌رسد گلکسی A55 در حفظ جزئیات کمی بهتر عمل می‌کند، هر چند برای این کار، باید کمی نویز بیشتر روی تصاویر را هم تحمل کنید. 
پردازش متفاوت رنگ‌ها در مجموعه‌عکس‌های بالا هم به‌خوبی دیده می‌شود. تصویر سامسونگ رنگ‌های درخشان‌تر و گستره‌ی دینامیکی بهتری دارد. با نگاه‌کردن به بخش دیوار در تصویر زوم‌شده می‌بینید که آجرها در عکس گلکسی A55 روشن‌تر به نمایش در می‌آیند. همانند مجموعه‌تصاویر قبلی، اینجا هم گلکسی A55 با وجود کمی نویز بیشتر، جزئیات بیشتری را هم حفظ کرده است. 
عکاسی در شب با ردمی نوت ۱۳ پرو پلاس شرایط متفاوتی دارد. اینجا تصاویر قابل استفاده‌ای دارید که از کمبود جزئیات و افزایش چشمگیر نویز رنج می‌برند؛ البته در نگاهی کلی و گذرا، تصاویر ثبت‌شده در محیط‌های کم‌نور با Night Mode همگی خوب و قابل استفاده ارزیابی می‌شوند؛ اما هرچه بیشتر به دنبال جزئیات تصاویر بگردید، با نویز و اثر آبرنگی بیشتری هم مواجه خواهید شد. 
تصاویر دوربین اولتراواید دست‌کم در محیط‌های پرنور رضایت‌بخش هستند؛ هرچند نسبت به دوربین اصلی، بخشی از جزئیات از بین می‌روند (که با توجه به ۸مگاپیکسلی‌بودن دوربین اولتراواید عجیب نیست)، تصاویر گستره‌ی دینامیکی مناسبی دارند، رنگ‌ها جذاب هستند؛ اما تا حد زیادی اشباع می‌شوند و الگوریتم پردازشی دوربین عملکرد خوبی در حذف اعوجاج تصویر در گوشه‌ها به نمایش می‌گذارد. 
همانند دوربین‌های ۸مگاپیکسلی اولتراواید و ۲مگاپیکسلی ماکرو، دوربین سلفی ۱۶ مگاپیکسلی ردمی نوت ۱۳ پرو پلاس هم قابلیت ویژه‌ای ندارد؛ اما انتظارات از یک دوربین سلفی استاندارد را برآورده می‌کند. عملکرد این دوربین در ثبت افکت بوکه، دست‌کم در پس‌زمینه‌های خلوت رضایت‌بخش است، سوژه به‌خوبی از پس‌زمینه جدا می‌شود و تصاویر گستره‌ی دینامیکی مناسبی دارند.
گوشی میان‌رده‌ی ردمی نوت ۱۳ پرو پلاس، با دوربین اصلی ویدیوهای 4K با نرخ ۳۰ فریم‌برثانیه ضبط می‌کند؛ اما دوربین اولتراواید و دوربین سلفی به فیلم‌برداری 1080p با نرخ ۳۰ فریم‌برثانیه محدود هستند. با توجه به استفاده از لرزشگیرهای اپتیکال و الکترونیکی، کیفیت فیلم‌برداری در این گوشی هم یک سر و گردن بالاتر از تمامی گوشی‌های دیگر برند ردمی به نظر می‌رسد.
ترکیب طراحی متمایز، صفحه‌نمایش باکیفیت و دوربین کارآمد با پردازنده‌ای قدرتمند را می‌توان به سادگی فرمول ساخت یک گوشی رده‌بالا در نظر گرفت؛ اما در صورت اخذ چنین تصمیمی، ردمی نوت ۱۳ پرو پلاس با دو مشکل روبه‌رو می‌شد. اول آنکه قیمتش باز هم افزایش پیدا می‌کرد که احتمالا چندان خوشایند مدیران شیائومی نیست؛ دوم، تبدیل‌شدن به رقیبی جدی برای گوشی‌های رده‌بالاتر کمپانی مانند 
شیائومی ۱۳
 یا 
شیائومی 13T
 است. در نتیجه، برای برقراری تعادل باید تراشه را قربانی کرد.
ردمی نوت ۱۳ پرو پلاس از تراشه‌ی Dimensity 7200 Ultra مدیاتک استفاده می‌کند؛ تراشه‌ای که با لیتوگرافی ۴نانومتری TSMC تولید می‌شود و ۲ هسته‌ی ۲٫۸ گیگاهرتزی Cortex-A715 به همراه ۶ هسته‌ی ۲٫۰ گیگاهرتزی Cortex-A510 را به‌عنوان CPU استفاده می‌کند. عملکرد این تراشه را می‌توان در محدوده‌ی تراشه‌هایی مانند اسنپدراگون 7s نسل دوم یا کمی بهتر از آن ارزیابی کرد؛ پس با یک میان‌رده به‌معنای واقعی کلمه طرف هستیم.
شاید هیچ عدد و رقمی نتواند به اندازه‌ی عملکرد گوشی در بازی‌های مختلف، توانایی تراشه‌ی به‌کاررفته در آن را به نمایش بگذارد. ردمی نوت ۱۳ پرو پلاس در اجرای Call of Duty موبایل مشکل خاصی ندارد و می‌تواند این بازی را با تنظیمات گرافیکی High و نرخ حدود ۵۰ تا ۶۰ فریم بر ثانیه اجرا کند؛ اما اگر آن را کمی بیشتر تحت فشار قرار دهید، به مشکلات بزرگتری برخورد می‌کنید.
چطور با تراشه‌‌ای ضعیف، همه تلاش‌ها را زیر سوال ببریم؟ 
در ردمی نوت ۱۳ پرو پلاس، برای اجرای بازی Warzone با نرخ ۵۵ فریم‌بر‌ثانیه، فقط می‌توانید از تنظیمات گرافیکی Low استفاده کنید و در زمان اجرای Genshin Impact با تنظیمات گرافیکی Medium، عملکرد خروجی حدود ۴۰ تا ۵۰ فریم بر ثانیه خواهد بود، آن هم در شرایطی که گوشی به شکل کاملا محسوسی داغ می‌شود؛ درحالی‌که به ادعای شیائومی، ردمی نوت ۱۳ پرو پلاس از هیت‌سینک ۴۰۰۰ میلیمترمربعی و خنک‌کننده‌ی گرافیتی برای کاهش دمای کلی دستگاه استفاده می‌کند.
۴۰-۵۰ فریم‌برثانیه
زومیت برای به‌دست‌آوردن نرخ‌های فریم بازی، از نرم‌افزار شرکت 
GameBench
 استفاده کرده است.
مطابق رویکرد رایج در گوشی‌های ردمی، چندین پیکربندی مختلف برای ردمی نوت ۱۳ پرو پلاس در نظر گرفته شده است. کاربران می‌توانند بین نسخه‌های ۲۵۶ یا ۵۱۲ گیگابایتی، مدل موردنظر خود را انتخاب کنند. در هر دو حالت، امکان انتخاب ۸ یا ۱۲ گیگابایت رم وجود دارد. ضمن گوشی از ماژول حافظه‌ی ذخیره‌سازی UFS 3.1 استفاده می‌کند که دست‌کم درمقایسه‌با رقبای سامسونگی، عملکرد بهتری دارد.
باتری، دیگر نکته‌ی تامل‌برانگیز درباره‌ی ردمی نوت ۱۳ پرو پلاس به حساب می‌آید. این گوشی از باتری ۵۰۰۰میلی‌آمپرساعتی با حداکثر توان شارژ ۱۲۰ وات استفاده می‌کند. به گفته‌ی شیائومی، شارژر ۱۲۰ وات موجود در بسته‌بندی، می‌تواند تنها در ۱۹ دقیقه گوشی را از صفر تا ۱۰۰ درصد شارژ کند؛ اما برای این کار باید دو نکته را مدنظر قرار دهید: قابلیت Boost charging speed باید به‌صورت دستی در تنظیمات گوشی فعال شود و در زمان شارژشدن، صفحه نمایش خاموش باقی بماند.
با توجه به ظرفیت ۵۰۰۰ میلی‌آمپرساعتی باتری، داشتن نمایشگری با نرخ به‌روزرسانی متغیر و تراشه‌‌‌ای میان‌رده، انتظار داریم عملکرد باتری درخشان یا در بدبینانه‌ترین حالت بسیار خوب باشد؛ اما ردمی نوت ۱۳ پرو پلاس در تست استاندارد پخش ویدیوی زومیت، تنها موفق به ثبت رکورد ۱۴:۳۰ ساعت شد.
ردمی نوت ۱۳ پرو پلاس 
۶٫۶۷ اینچ
۲۷۱۲ × ۱۲۲۰ پیکسل
رکورد ثبت‌شده با باتری ردمی نوت ۱۳ پرو پلاس تقریبا نصف عدد ثبت‌شده با گلکسی A55 (با نمایشگری با وضوح پایین‌تر) و نزدیک به ۳۰ درصد ضعیف‌تر از 
پوکو X6 پرو
 (با نمایشگر مشابه و تراشه‌ای قدرتمندتر) به‌دست آمده است که در هر دو حالت، بیانگر عملکرد ناامیدکننده باتری این گوشی هستند. 
روند تبدیل گوشی‌های برند ردمی از دستگاه‌های ارزان‌قیمت، به مدل‌هایی در سطوح بالاتر و قدرتمندتر گوشی‌‌های میان‌رده از مدت‌ها پیش آغاز شده است؛ اما ردمی نوت ۱۳ پرو پلاس گامی بلند برای بازتعریف این برند به حساب می‌آید؛ دستگاهی که طراحی آن نیم‌نگاهی به پرچم‌داران محبوب دهه‌ی گذشته دارد، از نمایشگری بسیار باکیفیت بهره می‌برد و دوربینی کارآمد دارد که اگر قدرتمندتر از رقبای اصلی خود نیست، عملکردی قابل قبول و آبرومند ارائه می‌کند؛ اما انتخاب تراشه‌ای با عملکرد بحث‌برانگیز و باتری ناامیدکننده، کاربران هدف گوشی را دلسرد خواهد کرد. 
با در نظر گرفتن همه‌ی جوانب، اگر گیمر نیستید و قصد خرید میان‌رده‌ای متفاوت با دوربین و نمایشگری مثال‌زدنی دارید و شاید مهم‌تر از هر چیز، مشکلی با پرداخت مبلغی کاملا متفاوت برای یک گوشی با برند ردمی ندارید، ردمی نوت ۱۳ پرو پلاس می‌تواند ستاره‌ی بعدی سبد خرید شما باشد."
0,"شمار برندهایی که به عرصه‌ی تولید هدفون‌های بی‌سیم پا گذاشته‌اند به‌قدری زیاد است که به‌سختی می‌توان از هم تفکیکشان کرد؛ از برندهای چینی و ارزان‌قیمت تا برندهای مطرح با محصولات پریمیوم، همه سعی دارند با ارائه‌ی هدفون‌هایی در طرح‌ها و برچسب‌های قیمتی متنوع، افراد را به خرید مجاب کرده و لذت گوش‌دادن به موسیقی را برای ‌آن‌ها دوچندان کنند.
شرکت چینی TCH یکی از برندهای اقتصادیِ آسیایی است که در زمینه‌ی تولید ساعت هوشمند و هدفون‌های بی‌سیم فعالیت می‌کند. TCH می‌گوید محصولات این شرکت به‌همراه محصولات میبرو در یک کارخانه تولید می‌شوند و حدود ۳۰ درصد از سهام آن‌ها را شیائومی در اختیار دارد. برخی از محصولات شیائومی نیز در همین کارخانه تولید می‌شوند.
به‌تازگی دو مدل از جدیدترین هدفون‌های TCH برای بررسی به دفتر زومیت رسیده‌اند؛ حال باید دید که باتوجه به قیمت‌شان آیا واقعا ارزش خرید دارند؟
هدفون بی‌سیم TCH با برچسب قیمتی زیر ۷۰۰ هزار تومان از طراحی معقولانه‌ای در رنگ‌های سفید و مشکی بهره می‌برد. ایربادها به حدی سبک هستند که با تکان‌دادن بیش از حد سرتان، ممکن است از روی گوشتان بیفتند. ایربادها به‌خوبی در گوش جای می‌گیرند و اگر حساسیت خاصی نداشته باشید، می‌توانید برای استفاده‌ی طولانی‌مدت روی آن‌ها حساب باز کنید.
در جعبه‌ی هدفون تی‌سی‌اچ سه سَری پلاستیکی در سایزهای مختلف وجود دارد. ساقه‌های ایربادها کوتاه هستند که باعث جای‌گیری بهتر آن‌ها در گوش می‌شود. طراحی کیسِ شارژ ساده است و با سه LED، مقدار شارژ هر ایرباد و کیس شارژ را نشان می‌دهد. هدفون TCH گواهی IPX4 هم دارد که آن را در مقابل باران، تعریق و پاشش آب مقاوم می‌کند.
بعد از بررسی ظاهری محصول، سعی کردیم ژانرهای مختلف موسیقی را با هدفون تی سی اچ گوش کنیم. حجم کلی صدای هدفون و سطح بیس، باتوجه‌ به بازه‌ی قیمتی هدفون و نبود قابلیت نویز کنسلینگ، قابل‌قبول است. در پخش ژانر پانک و ارکسترال، صدای گیتار و سنج شفافیت لازم را ندارد و اگر بخواهیم خیلی دقیق شویم، آهنگ‌ها بی‌روح‌‌‌‌‌‌‌‌‌‌تر به‌گوش می‌رسند.
هدفون TCH بازه‌ی میانی آهنگ‌ها را، یعنی جایی که صدای خواننده و سازهای اصلی قرار دارند، به‌خوبی پوشش می‌دهد و بیشتر برای گوش دادن به آهنگ‌های نسبتاً آرام مانند پاپ و رپ مناسب است.
در زمینه‌ی کنترل دیستورشن و تفکیک صدا در آهنگ‌های شلوغ، هدفون اقتصادی TCH نسبت‌به قیمتی که دارد عملکرد خوب و غافل‌گیرکننده‌ای از خود نشان داد؛ اما چنانچه از علاقه‌مندان سرسخت ژانر متال یا آهنگ‌های شلوغ هستید، بهتر است سراغ گزینه‌‌های گران‌قیمت‌تری بروید؛ ولی اگر در طول روز در میان انبوهی از آهنگ‌های پاپ و رپ هوس کردید تا یک آهنگ متال نیز گوش کنید، Boom Trap L30 از پسِ آن برمی‌آید.
در برخی آهنگ‌ها مانند Paint it Black که تفکیک صدای ایرباد چپ و راست روی لذت گوش‌کردن به موسیقی تأثیرگذار است، هدفون TCH تا حد زیادی این تفکیک را انجام می‌دهد و از این نظر مشکل خاصی ندارد.
هدفون بی‌سیم تی‌سی‌اچ از فرامین لمسی پشتیبانی می‌کند که امروزه تقریباً در تمام هدفون‌های اقتصادی و گران‌قیمت به‌چشم می‌خورد و چیز جدیدی نیست. حساسیت لمسی ایربادها بالا است؛ یک‌بار لمس باعث قطع یا پخش آهنگ می‌شود و اگر قصد دارید به آهنگ بعدی بروید، باید ایرباد سمت راست را لمس کنید و چند ثانیه انگشت خود را روی آن نگهدارید. همین حرکت روی ایرباد سمت چپ، آهنگ قبلی را برایتان پخش می‌کند.
دو بار ضربه‌زدن روی هر ایرباد به تماس پاسخ می‌دهد و هنگام تماس دوبار ضربه‌زدن، مکالمه را قطع می‌کند. همچنین اگر از آن دسته افرادی هستید که از دستیار صوتی استفاده می‌کنند، می‌توانید با سه بار لمس هر ایرباد، دستیار صوتی گوشی را فعال کنید.
اگرچه هدفون‌های TCH اپلیکیشنی ندارند، به‌سرعت به هر گوشی و لپ‌تاپی وصل می‌شوند؛ اما در تست‌های ما مشخص شد که هنگام وصل‌شدن به گوشی‌های آیفون، گاهی اتصال ازبین می‌رود و مجبورید فرایند اتصال را تکرار کنید. هدفون از بلوتوث ۵٫۳ بهره می‌برد که موقع بازی‌کردن، مقدار تأخیر در انتقال صدا را تا حد قابل‌قبولی پایین می‌آورد.
ظرفیت باتری کیس شارژ ۴۸۰ و ظرفیت باتری هر ایرباد تی‌سی‌اچ ۴۰ میلی‌آمپرساعت است که به گفته‌ی شرکت سازنده، می‌تواند تا ۶ ساعت در پخش مو‌سیقی و تا ۴ ساعت در برقراری مکالمه همراهیتان کند.
کیفیت تماس با هدفون‌ TCH آنقدرها خوب نیست و بیشتر به‌درد مکان‌های ساکت و خلوت می‌خورد. صدا با حالتی گرفته و خفه شنیده می‌شود و اگر اطرافتان زیادی شلوغ باشد، صدا را به‌زحمت می‌شنوید.
هدفون TCH مدل Black Blade L10 درست مانند مدل Boom Trap L30 ایربادهای سبکی دارد که به‌خوبی در گوش جای می‌گیرند؛ اما تنوع رنگ بیشتری شامل سُرمه‌ای و صورتی دارد. در حالت کلی طراحی هدفون معقولانه است و با نمایشگر باریکی روی بدنه، مقدار شارژ کیس و ایربادها را نمایش می‌دهد.
در جعبه‌ی هدفون، سه سَری با سایزهای کوچک، متوسط و بزرگ وجود دارد. ایربادها کمی بلندتر از مدل L30 هستند؛ اما همچنان مشکل خاصی هنگام قرارگیری در گوش ایجاد نمی‌کنند و کاملاً راحت به‌نظر می‌رسند. هدفون TCH از گواهی IPX4، مانند مدل قبلی، بهره می‌برد تا بتوان در روزهای بارانی یا هنگام ورزش کردن نیز از آن استفاده کرد.
هدفون TCH Black Blade L10 در پخش آهنگ‌های مختلف حجم صدای خوبی دارد و مقدار بیس در آن شاید بیش از حد کوبنده باشد؛ اما باتوجه به اینکه از نویز کنسلینگ فعال خبری نیست و قیمت هدفون در بازه ۷۰۰ تا ۸۰۰ هزار تومان قرار دارد، آنقدرها هم اذیت‌کننده نیست.
درست‌مانند مدل L30، در هدفون TCH Black Blade L10 به‌دلیل پوشش ضعیف تربل، صداهای بلند مانند گیتار و سنج درخشندگی لازم را ندارند و تا حدی خفه به‌گوش می‌رسند، به‌همین دلیل برای ژانرهای پانک و ارکسترال گزینه‌ی مناسبی نیست و اگر موسیقی‌های متال گوش می‌کنید، بهتر است سراغ مدل‌های دیگری بروید. 
هنگام گوش‌کردن موسیقی با TCH Black Blade L10 متوجه پایین‌بودن کیفیت بازه‌ی میانی شدیم؛ جایی که صدای خواننده و سازهای اصلی قرار دارند شدیم. در چنین حالتی صدای خواننده تا حدی خفه و گرفته به‌گوش می‌رسد و پُشتِ صدای سازها گم می‌شود. هدفون L10 گزینه‌ی بدی برای گوش دادن به موسیقی‌های پاپ و رپ نیست؛ اما اگر کیفیت صدا خیلی برایتان اهمیت دارد، در کمال تعجب مدل L30 با قیمت پایین‌ترش، عملکرد بهتری ارائه می‌دهد.
هنگام گوش‌دادن به آهنگ Paint it Black با هدفون TCH Black Blade L10، تفکیک صدا بین کانال‌های چپ و راست خیلی خوب به‌نظر می‌رسید و مانند مدل L30، کارایی آن در این زمینه‌ی به‌خصوص، مناسب است.
هدفون TCH مانند مدل L30 از فرامین لمسی پشتیبانی می‌کند؛ اما حساسیت آن به‌اندازه‌ی مدل L30 نیست و برخی فرمان‌ها را باید چندین‌بار تکرار کرد. دو بار ضربه‌زدن روی هر ایرباد آهنگ را قطع و پخش می‌کند. لمس و نگه‌داشتن انگشت روی ایرباد سمت راست، آهنگ بعدی را پخش می‌کند؛ اما انجام همین کار با ایرباد سمت چپ به‌جای اینکه آهنگ قبلی را پخش کند، آهنگ فعلی را از ابتدا پخش می‌کند.
دو بار ضربه‌زدن روی ایرباد به تماس جواب می‌دهد و همین کار هنگام مکالمه، تماس را قطع می‌کند. لمس‌کردن و نگه‌داشتن انگشت روی ایرباد تماس را رد می‌کند و سه بار لمس پشت سر هم، باعث فعال‌شدن دستیار صوتی گوشی می‌شود.
هدفون TCH Black Blade L10 به‌سرعت به هر لپ‌تاپ و موبایلی وصل می‌شود و برخلاف مدل L30 مشکلی هنگام اتصال به گوشی‌های اپل نیز ندارد. همچنین مانند سایر هدفون‌های این برند، از اپلیکیشن اختصاصی برای آن خبری نیست.
ظرفیت باتری کیس و ایربادها و عمر باتری هنگام گوش‌دادن به موسیقی و مکالمه عیناً مانند مدل Boom Trap L30 است و هر دو مدل از کابل USB Type-C برای شارژ شدن بهره می‌برند.
هدفون بی‌سیم TCH هنگام برقراری مکالمه نسبت‌به مدل L30 از کیفیت صدای بهتر و طبیعی‌تری برخوردار است و از گرفته‌بودن صدا خبری نیست؛ اما همچنان گزینه‌ی خوبی برای محیط‌های شلوغ به‌نظر نمی‌رسد.
هدفون TCH Boom Trap L30 با اینکه قیمت کمتری دارد؛ اما کیفیت صدای آن بهتر است و جایی که مدل L10 در پوشش بازه‌ی میانی و کنترل دیستورشن ضعیف عمل‌ می‌کند، هدفون L30 عملکرد بهتری از خود نشان می‌دهد.
در زمینه‌ی طراحی، مدل L10 نسبت به L30، طراحی جذاب‌تری دارد و با نمایشگر کشیده روی بدنه، حس‌و‌حال مدرن‌تری به کاربر القا می‌کند. در برقراری تماس، L10 از L30 کیفیت صدای بهتر دارد و باگ مربوط‌به قطع‌شدن اتصال به آیفون نیز در آن وجود ندارد؛ اما از طرفی حساسیت فرامین لمسی در هدفون TCH مدل Boom Trap L30 بالاتر است. از نظر شارژدهی هر دو گزینه عملکرد یکسانی دارند.
برند TCH در بازه‌ی قیمتی مشابه، سه هدفون دیگر نیز دارد که قبلاً آن‌ها را در زومیت بررسی کردیم. اگر شفافیت صدای خواننده، در صدر اولویت‌هایتان قرار دارد و از طرفداران سبک‌های آکوستیک و رپ هستید، هدفون S33 که کمی از دو مدل دیگر گران‌تر است، کیفیت صدای بهتری در میان مدل‌های TCH دارد.
هدفون TCH مدل S33 از قابلیت ANC (نویز کنسلینگ فعال) نیز بهره می‌برد؛ اما اگر دنبال مدلی با طراحی زیباتر هستید، می‌توانید سراغ N23 بروید که طراحی آن مشابه هدفون ناتینگ است. مدل T60 نیز قیمت کمتر و کیفیت ساخت پایین‌تری دارد؛ اما مانند مدل‌های S33 و L30 دارای تفکیک صدای بهتری در پخش آهنگ‌ها هستند."
0,"این روزها بازار ساعت‌های هوشمند اقتصادی با ظاهری پریمیوم و تقریباً تمام قابلیت‌هایی که از این پوشیدنی‌های محبوب انتظار داریم، حسابی داغ است؛‌ دیگر گذشت زمانی‌ که تست‌های قابل‌ اطمینان سنجش ضربان قلب و سطح اکسیژن خون و حتی پایش خواب تنها محدود به اپل واچ و گلکسی واچ بود. بگذریم که کم‌کم چشم‌هایمان دارد به دیدن قابلیت‌های لوکس‌تری مانند پاسخ به تماس در پوشیدنی‌های اقتصادی و حتی از برند‌های کمترشناخته‌شده عادت می‌کند. 
در بازار تقریباً اشباع‌شده از ساعت‌ها و مچ‌بندهای هوشمند با محدودیت‌ها و قابلیت‌های خاص خود، محصولات گلوریمی شیائومی توانسته‌اند در مدت یکی‌-دو سال، با استفاده از فرمول ظاهر جذاب، کیفیت ساخت بالا، حسگرهای دقیق و صدالبته برچسب قیمتی مقرون‌به‌صرفه، محبوبیت قابل‌ توجهی بین کاربران پیدا کنند. ساعت هوشمند Glorimi M2 Max که به‌تازگی برای بررسی به دست زومیت رسید، با پر کردن تقریباً تمام باکس‌هایی که خرید آن را ارزشمند می‌کند، به‌راحتی در فهرست 
بهترین ساعت‌ها و مچ‌بند‌های هوشمند بازار ایران
 قرار می‌گیرد.
بی‌اغراق بگویم؛ گلوریمی M2 Max جزو معدود ساعت‌هایی بود که در حین بررسی احساس کردم که باید یکی از آن‌ها را برای خودم داشته باشم! آن هم نه‌ به‌خاطر صفحه‌نمایش پرنور یا حسگرهای بسیار دقیق و قابلیت تماس بی‌دردسر با‌ آیفون؛ بلکه به‌خاطر رابط کاربری فوق‌العاده‌‌ی نوتیفیکیشن‌ها! 
اما پیش از اینکه بخواهم درباره‌ی نمایش منحصر‌به‌فرد نوتیفیکیشن‌ها صحبت کنم، اجازه دهید بررسی را با نگاهی سریع به مشخصات کلی و طراحی ساعت شروع کنم.
GPS داخلی	
فضای ذخیره‌سازی
۴ گیگابایت (ذخیره عکس، آهنگ و ضبط صدا)
ساعت Glorimi M2 Max از صفحه‌نمایش دایره‌ای بزرگ ۱٫۶ اینچی در فریمی از جنس آلیاژ روی بهره می‌برد و با آن دکمه‌ی چرخان و دکمه‌ی اکشن آلومینیومی و بند مگنتی مشکی/نارنجی که البته در رنگ‌های مشکی/آبی،  مشکی/قرمز و سفید/آبی هم موجود است، ظاهر جذاب و پریمیومی دارد. ابعاد ۴۶٫۸ میلی‌متری ساعت جلوه‌ی قابل‌ قبولی روی مچ‌های باریک دارد و وزن ۵۰ گرمی آن در استفاده‌ی طولانی مشکلی ایجاد نمی‌کند؛ هرچند بند مگنتی در روزهای داغ تابستان به‌شدت باعث تعریق می‌‌شود.
گلوریمی M2 Max از درجه‌ی مقاومت IP68 دربرابر گردوخاک و نفوذ آب تا عمق ۱٫۵متر به‌مدت ۳۰ دقیقه بهره می‌برد؛ به‌همین‌خاطر برای ثبت فعالیت‌های شنا در استخر مناسب نیست. درون جعبه به‌جز بند مگنتی، یک بند سیلیکونی اضافی همراه با محافظ صفحه‌نمایش و کابل شارژ مغناطیسی قرار داده شده است.
صفحه‌نمایش Glorimi M2 Max تقریباً بی‌عیب‌ونقص است؛ امولد ۱٫۶ اینچی ۶۰ هرتز با وضوح ۴۸۰ در ۴۸۰ پیکسل و روشنایی ۱۳۵۰ نیت که یک‌سروگردن از ساعت‌های هم‌قیمت با صفحه‌نمایش‌های ۶۰۰ نیتی بالاتر است. رنگ‌ها در این ساعت زنده و درخشان به‌چشم می‌آیند، تراکم‌پیکسلی به‌حدی است که آیکون‌ها شارپ و واضح به‌نظر می‌رسند و متن‌ها به‌راحتی قابل خواندن هستند، حتی زیر نور آفتاب تابستان. اما به‌دلیل نبود حسگر نور محیط، خبری از روشنایی خودکار نیست و باید به‌طور دستی نور صفحه‌نمایش را تنظیم کنید.
ساعت گلوریمی جزو معدود ساعت‌هایی محسوب می‌شود که به‌معنای واقعی کلمه بین اکوسیستم‌های مختلف تبعیض قائل نمی‌شود و با پشتیبانی‌ کامل از زبان و منوی فارسی، برای کاربران ایرانی بهینه شده است. تغییر زبان ساعت هم بلافاصله و بدون نیاز به راه‌اندازی مجدد انجام می‌شود و اتفاقاً ترجمه‌ی کلمات دقیق و روان هستند.
ساعت گلوریمی از سیستم‌عامل اختصاصی سازگار با iOS و اندروید و پردازنده‌ای دوهسته‌ای با موتور گرافیکی ۲٫۵ بعدی برای نمایش واچ‌فیس‌های متحرک با حس‌وحالی سه‌بعدی استفاده می‌کند. در این بازه‌ی قیمتی نباید انتظار عملکرد بی‌عیب‌ونقص از ساعت داشت و گاهی شاهد کمی لگ در گوشه‌وکنار سیستم‌عامل هستیم؛ برای مثال، نمایش ساعت پس از بلندکردن مچ یا جابه‌جایی بین صفحه‌ها با کمی تأخیر همراه است. انیمیشن واچ‌فیس‌های متحرک هم کمی کُند اجرا می‌شود.
من Glorimi M2 Max را با نسخه‌ی 1.0.5 فرم‌ور با گوشی آیفون بررسی کردم و به‌احتمال‌زیاد، مشکل لگ در به‌روزرسانی‌های آتی برطرف شود. خوشبختانه در طول بررسی، با هیچ باگی رو‌به‌رو نشدم و نمایش اعلانات و تماس بدون تأخیر بود؛ اتصال بلوتوث 5.3 هم همواره برقرار بود و برخلاف اکثر ساعت‌های هم‌رده، مشکلی با حفظ اتصال با گوشی آیفون نداشت.
این ساعت همچنین از چهار گیگابایت فضای ذخیره‌سازی برای ذخیره‌ی عکس، آهنگ و ضبط صدا بهره می‌برد. انتقال عکس و آهنگ از طریق اپلیکیشن همراه ساعت به‌نام HaWoFit انجام می‌شود و حتی در گوشی آیفون هم امکان‌پذیر است.
سیستم‌عامل Glorimi M2 Max در عین شباهت به بسیاری از OSهای ساعت‌های هوشمند دیگر، از ویژگی منحصر‌به‌فرد جالبی بهره می‌برد که شیائومی از آن به‌عنوان «Split Screen Browser» یاد می‌کند. درحالی‌که در اکثر ساعت‌ها، سوایپ چپ و راست صرفاً بین اپلیکیشن‌های مختلف جابه‌جا می‌شود، سوایپ راست در Glorimi M2 Max صفحه‌ی کوچکی را به‌صورت اسپلیت در گوشه‌ی چپ صفحه‌ی اصلی نمایش می‌دهد. در این فضای کوچک می‌توانید زمان و تاریخ، دسترسی‌سریع به نوتیفیکشن‌ها و فهرست کامل اپلیکیشن‌ها را ببینید؛ همچنین می‌توانید با نگه‌داشتن انگشت در این فضا، شورت‌کاتی برای دسترسی به حداکثر چهار اپلیکیشن تعریف کنید.
رابط‌ کاربری ساعت شیائومی ساده، تمیز و سرراست است و از ژست‌های استانداردی برای دسترسی به بخش‌های مختلف ساعت بهره می‌برد؛ با فشردن دکمه‌ی چرخان، فهرست اپلیکیشن‌ها باز می‌شود که می‌توانید چینش آن‌ها را از بخش تنظیمات ساعت تغییر دهید. با چرخاندن این دکمه در صفحه‌ی اصلی بین وا‌چ‌فیس‌ها جابه‌جا می‌شوید، در اپ موسیقی حجم صدا را کنترل می‌کنید و در صفحات دیگر اسکرول می‌کنید. اگر هم Always-on و Raise-to-wake را برای افزایش عمر باتری فعال نکرده باشید، با فشردن دکمه‌ی چرخان می‌توانید صفحه‌ی ساعت را روشن کنید.
دکمه‌ی دوم نیز به‌طور پیش‌فرض شورت‌کاتی برای صفحه‌ی ورک‌اوت‌ها است، اما می‌توانید هر اپلیکیشن دیگری را با آن جایگزین کنید. سوایپ پایین تنظیمات سریع را نشان می‌دهد که شامل تنظیم روشنایی، حالت Do Not Disturb، حالت سایلنت، قابلیت Raise-to-wake، حالت پاور سیوینگ، تنظیمات واچ‌فیس و صدا، حالت AOD و چندین گزینه‌ی دیگر می‌شود.
سوایپ راست Split Screen و سوایپ چپ بین چند اپلیکیشن پرکاربرد ازجمله نمای کلی از فعالیت، تست ضربان قلب، سطح اکسیژن خون، استرس، پایش خواب، کنترل موسیقی و آب‌وهوا جابه‌جا می‌شود و می‌توانید برخی از این شورت‌کات‌ها را حذف کنید. در نهایت، سوایپ بالا صفحه‌ی نوتیفیکیشن‌ها را نشان می‌دهد.
اغراق نمی‌کنم؛ Glorimi M2 Max در بین تمام ساعت‌های هوشمند موردبررسی زومیت، بهترین پیاده‌سازی نمایش اعلانات را دارد. از پشتیبانی کامل و بی‌عیب‌ونقص از زبان فارسی و ایموجی‌ها که بگذریم، انگار برای اعلانات ساعت شیائومی هیچ محدودیتی تعریف نشده است! اول اینکه نوتیفیکیشن‌ها بسته به اپلیکیشن، در دسته‌بندی‌های مجزا قرار می‌گیرند و هر اپلیکیشن آیکون رسمی خودش را دارد. قابلیت اسکرول نیز برای هر نوتیفیکیشن فعال است تا بتوانید پیام‌ها را تقریباً به‌طور کامل بخوانید (تنها موردی که کامل نشان نمی‌دهد، لینک است). 
در هر دسته‌بندی هم تا دلتان بخواهد، نوتیفیکیشن ذخیره می‌شود؛ مثلاً تعداد نوتیفیکیشن‌های دسته‌بندی شبکه‌ی اجتماعی ایکس به بیش از ۶۰تا رسید و همین‌طور ادامه داشت! برای مقایسه، 
واچ پرو CMF ناتینگ
 فقط ۱۰ مورد اعلان را نگه می‌دارد و اعلانات جدید جای قبلی را می‌گیرند.
اکوسیستم بسته‌ی اپل اجازه‌ی سازگاری بسیاری از ساعت‌های هوشمند را با آیفون نمی‌دهد و پشتیبانی‌ از قابلیت تماس معمولاً جزو اولین قابلیت‌هایی است که زیر تیغ انحصارگرایی اپل می‌رود؛ بااین‌حال، با Glorimi M2 Max می‌توانید به‌راحتی به آیفون متصل و به‌جز ارسال پاسخ سریع، از تمام قابلیت‌های این ساعت از جمله پاسخ‌به‌تماس بهره‌مند شوید.
پاسخ‌به‌تماس با ساعت شیائومی بدون مشکل و تأخیر انجام می‌شود و عملکرد اسپیکر و میکروفون برای استفاده در محیط کم‌سروصدا رضایت‌بخش است. ساعت ویبره‌ی نسبتاً ضعیفی دارد و برای بیدارشدن از خواب مناسب نیست؛ اما می‌توانید از چند رینگ‌تون مختلف برای آلارم و زنگ تماس استفاده کنید که حجم صدای مناسبی دارد.
سیستم‌عامل اختصاصی Glorimi M2 Max از هیچ فروشگاه اپلیکیشنی پشتیبانی نمی‌کند و باید با همان اپ‌های از‌ قبل نصب‌شده روی ساعت سر کنید که اکثر نیازهای کاربر را برآورده می‌کنند؛ ازجمله اپلیکیشن آب‌وهوا، ماشین‌حساب، لاک ساعت با رمزعبور، پیدا کردن گوشی، کنترل شاتر دوربین، آلارم، استاپ‌واچ، تایمر، آلبوم تصاویر، ریمایندر، چراغ‌قوه، تایمر 
پومودورو
، ضبط صدا، کنترل موسیقی و چهار مینی‌گیم. البته امکان همگام‌سازی اطلاعات اپلیکیشن Health آیفون با ساعت وجود دارد، اما جای Strava خالی است.
کنترل شاتر متأسفانه فقط با رابط کاربری دوربین اپلیکیشن HaWoFit کار می‌کند، اما کنترل موسیقی امکان پخش آهنگ از خود ساعت یا حتی ذخیره‌ی آهنگ را حتی برای آیفون فراهم کرده است. ضبط صدا هم از آن دسته اپ‌هایی به‌حساب می‌آید که معمولاً به‌طور پیش‌فرض در ساعت‌های هوشمند یافت نمی‌شود؛ هرچند کیفیت ضبط صدای Glorimi M2 Max چنگی به‌دل نمی‌زند.
در اپلیکیشن ساعت می‌توانید به مجموعه‌ی متنوع و رنگارنگی از واچ‌فیس‌ها با پنج استایل متفاوت برای حالت AOD دسترسی داشته باشید. اکثر وا‌چ‌فیس‌ها بسیار شلوغ هستند و تعدادی زیادی از آن‌ها از المان‌های متحرک بهره می‌برند که شاید با تمام سلیقه‌ها همخوانی نداشته باشد. خوشبختانه امکان استفاده از واچ‌فیس کاستوم وجود دارد و فرایند نصب آن روی ساعت کمتر از ۳۰ ثانیه زمان می‌برد. در بخش شخصی‌سازی واچ‌فیس می‌توانید از بین ۵ استایل مختلف انتخاب کنید، هرچند فونت ساعت بیش‌ازحد ساده است و به پای طراحی واچ‌فیس‌های رسمی نمی‌رسد.
ساعت هوشمند Glorimi M2 Max از شتاب‌سنج و حسگر «پیشرفته‌» ضربان قلب با قابلیت محاسبه سطح اکسیژن خون (SpO2) و شتاب‌سنج بهره می‌برد، اما خبری از ژیروسکوپ یا حسگر دمای پوست و نور محیط نیست؛ بااین‌حال، بسیاری از قابلیت‌های سلامت مورد نیاز کاربر در این ساعت دردسترس است؛ ازجمله سنجش ۲۴‌ساعته‌ی ضربان‌ قلب، هشدار ضربان قلب، سنجش اکسیژن خون، پایش خواب، یادآور مصرف آب و تحرک، تست استرس، ردیاب عادت ماهانه، تمرین تنفس و قابلیت جدیدی به‌نام Mood که به‌ نظر می‌رسد ارتباط نزدیکی با تست استرس داشته باشد.
اما صرف ارائه‌ی قابلیت‌های سلامت کافی نیست؛ باید بتوان به نتایج آن‌ها اعتماد کرد. خوشبختانه ساعت شیائومی عملکرد فوق‌العاده دقیقی در تست‌های سلامت و پایش خواب از خود نشان داد، به‌طوری که می‌توان Glorimi M2 Max را به افرادی که هدفشان از خرید ساعت هوشمند، پایش وضعیت سلامت است، با خیال راحت توصیه کرد. همان‌طور که در جدول می‌بینید، نتایج تست سه قابلیت سلامت ساعت شیائومی تقریباً با نتایج گلکسی واچ ۴ که حسگرهای دقیقی دارد، برابری می‌کند.
معمولاً در این بازه‌ی قیمتی انتظار زیادی از دقت حسگرها یا حتی گام‌شمار ندارم، اما Glorimi M2 Max در تمام تست‌ها مرا غافلگیر کرد. نتایج پایش خواب کاملاً دقیق است و گام‌شمار به‌طرز فوق‌العاده‌ای ۱۰۰ قدم را تنها با اختلاف یک قدمی ثبت کرد. 
ساعت شیائومی از بیش از صد ورک‌اوت مختلف پشتیبانی می‌کند و تمام آن‌ها از خود ساعت قابل مشاهده و انتخاب هستند. ازآنجاکه ساعت درجه‌ی مقاومت 5ATM ندارد، خبری هم از ورک‌اوت شنا در لیست فعالیت‌های ورزشی نیست. برای فعالیت‌های ورزشی هم اطلاعاتی مانند تعداد گام‌ها، میزان کالری سوزانده‌شده، مدت زمان فعالیت، ضربان قلب و سرعت گام‌برداشتن ثبت می‌شود.  گلوریمی M2 Max از GPS داخلی بی‌بهره است، اما نقشه‌ی اپلیکیشن موقعیت‌یابی درست و دقیقی دارد. 
از نظر عمر باتری، Glorimi M2 Max وضعیت بسیار خوبی دارد. شیائومی ظرفیت باتری را ۳۶۰ میلی‌آمپرساعت اعلام کرده و مدعی است در حالت استندبای حدود ۲۰ روز و در استفاده‌ی سنگین بین ۳ تا ۵ روز دوام می‌آورد.
در بررسی من، درحالی‌که روشنایی ۵۰ درصد، AOD و BT Switch غیرفعال، دریافت اعلانات فعال، پایش مدام ضربان قلب، استرس و سطح اکسیژن فعال، و حدود نیم ساعت تماس و فعالیت ورزشی در روز انجام شد، شارژ ساعت حدود شش روز دوام آورد. اگر قابلیت AOD و BT Switch را فعال کنید، احتمالاً عمر باتری به حدود ۳ روز کاهش یابد. شارژ ساعت هم با کابل مغناطیسی اختصاصی انجام می‌شود و صفرتاصد آن حدود دو ساعت طول می‌کشد.
ساعت هوشمند Glorimi M2 Max از بسیاری از جهات محصول جذابی است و با توجه به برچسب قیمتی حدوداً سه میلیون تومانی، ویژگی‌های برجسته‌ای دارد که خریدش را ارزشمند می‌کند؛ ازجمله صفحه‌نمایش امولد پروضوح و پرنور، پشتیبانی کامل از زبان فارسی در منو و پیام‌ها، حسگرهای بسیار دقیق، قابلیت تماس حتی با آیفون، پیاده‌سازی فوق‌العاده‌ی نمایش اعلانات و عمر باتری رضایت‌بخش. 
اما از سوی دیگر، این ساعت اقتصادی محدودیت‌هایی هم دارد؛ ازجمله نبود GPS داخلی، نبود امکان نصب اپلیکیشن‌های جانبی، نبود قابلیت پاسخ به پیام (در گوشی‌های اندرویدی امکان ارسال پاسخ سریع وجود دارد) و نبود پشتیبانی از درجه‌ی مقاومت 5ATM برای ثبت فعالیت شنا.
اگر برایتان ارسال پیام، نصب اپلیکیشن‌های جانبی و GPS داخلی اهمیت دارد، می‌توانید به خرید 
گلکسی واچ ۴
 فکر کنید که با وجود اینکه سه سال از عمرش می‌گذرد، تقریباً دوبرابر Glorimi M2 Max قیمت دارد و البته با آیفون هم سازگار نیست. 
گلکسی فیت ۳
 تقریباً با M2 Max هم‌قیمت است و درجه‌ی مقاومت 5ATM، عملکرد سریع و قابلیت تشخیص سقوط ارائه می‌دهد، اما از GPS داخلی، قابلیت تماس و نصب اپ پشتیبانی نمی‌کند.
ساعت 
CMF Watch Pro
 ناتینگ هم در کنار ظاهر جذاب و  GPS داخلی، از حسگرهای دقیق و پاسخ‌گویی با تماس سازگار با آیفون بهره می‌برد، اما در زمان بررسی از باگ‌های نرم‌افزاری متعددی رنج می‌برد.
برند گلوریمی به‌جز مدل M2 Max، دو مدل M2 و M2 Pro نیز دارد که M2 مدل ارزان‌تر و Pro مدل گران‌تر است و ظاهر لوکس‌تری دارد. مدل مکس و پرو از پردازنده‌ی یکسان بهره می‌برند، اما مدل پرو صفحه‌نمایش کمی کوچک‌تر و دو بند اضافی در جعبه دارد و از فضای ذخیره‌سازی در آن خبری نیست. مدل M2 صفحه‌نمایش یکسانی با پرو دارد، اما از پردازنده‌ی احتمالاً ضعیف‌تری بهره می‌برد. هر سه مدل از نظر ویژگی‌ها و قابلیت‌ها تفاوتی با هم ندارند.
مشخصات تمام محصولات گلوریمی را می‌توان از 
وب‌سایت رسمی گلوریمی
 مشاهده کرد. خوشبختانه این محصولات از ۱۲ ماه خدمات پس از فروش شامل ۶ ماه گارانتی تعویض بهره می‌برند و امکان ثبت درخواست خدمات و استعلام اصالت از وب‌سایت 
glorimi.ir
 ممکن است."
0,"اخبار گوشی های موبایل موجود در بازار و مورد انتظار، بررسی جدید‌ترین و پرطرفدارترین گوشی‌ها و هم‌چنین کامل‌ترین راهنماهای خرید مربوط به آن مانند 
بهترین گوشی های گیمینگ
، 
راهنمای خرید گوشی
 و 
راهنمای خرید گوشی دست دوم
 و... را در این صفحه بخوانید."
0,"شاید تصور کنید با وجود بازی‌های باکیفیت برای کامپیوتر و کنسول‌های بازی، چرا باید کسی سراغ بازی‌های موبایل برود؟ می‌خواهیم توجهتان را به آماری جالب جلب کنیم: در سال ۲۰۲۲، کل صنعت بازی‌های ویدئویی حدود 
۲۰۰ میلیارد دلار
 درآمد داشت که ۴۵ درصد از آن، یعنی 
۹۱ میلیارد دلار
، به بازی‌های موبایل و فقط 
۵۸ میلیارد دلار
 به کنسول‌های بازی اختصاص می‌یافت. بازی‌های موبایل در‌مقایسه‌با کامپیوتر و کنسول‌های بازی رشد باورنکردنی و سریعی را تجربه می‌کنند؛ پس باید بازی‌های موبایل را جدی گرفت.
تعداد زیادی از کاربران 
گوشی‌های هوشمند
 از دستگاهشان صرفاً به‌عنوان وسیله‌ای برای بازی استفاده می‌کنند؛ موضوعی که تولیدکنندگان هم به آن واقف هستند. به‌همین‌دلیل، برخی از شرکت‌ها مثل 
ایسوس 
و 
لنوو
 و 
شیائومی
 گوشی‌هایی مخصوص گیمرهای موبایل تولید می‌کنند. چنین گوشی‌هایی معمولاً عملکرد قدرتمند و سیستم خنک‌کننده کارآمد و امکانات سخت‌افزاری به‌خصوصی را ارائه می‌دهند؛ اما درعوض گران‌تر هستند و همین موضوع باعث می‌شود از فهرست خرید بسیاری از علاقه‌مندان به بازی‌های موبایل خارج شوند.
درست مثل کامپیوترهای شخصی و لپ‌تاپ‌ها که 
گرافیک 
در آن‌ها عامل تعیین‌کننده برای بازی محسوب می‌شود، در گوشی‌های هوشمند نیز 
تراشه
 حرف اول را برای اجرای بازی‌های موبایل می‌زند. به‌علاوه، برخی امکانات مثل نوع و نرخ نوسازی نمایشگر و بلندگوهای استریو می‌توانند عیار گیمینگ گوشی را مشخص کنند.
هنگام خرید گوشی گیمینگ اکثر کاربران تمرکز و حساسیتشان را روی سخت‌افزار قوی قرار می‌دهند و تقریباً عناصر دیگر مثل نرم‌افزار را فراموش می‌کنند. باوجوداین، چند سالی می‌شود که سازندگان گوشی‌های هوشمند، خصوصاً دستگاه‌های اندرویدی، در کنار استفاده از بهترین سخت‌افزار ممکن، نیم‌نگاهی هم به عملکرد بهتر نرم‌افزار می‌اندازند. ازاین‌رو، گوشی‌های هوشمند با گیم‌لانچرهای اختصاصی هر شرکت عرضه می‌شوند.
درواقع، شرکت‌ها اسلحه‌ی مخفی خودشان را رو و به تجربه‌ی هرچه‌بهتر کاربر هنگام بازی‌کردن کمک می‌کنند. گیم‌لانچرها علاوه‌بر بهینه‌سازی دستگاه برای اجرای هرچه بهتر بازی‌ها، امکانات ویژه‌ی دیگری هم به‌همراه دارند؛ از‌جمله میان‌بر برای گرفتن اسکرین‌شات، ضبط ویدئو از صفحه‌ی بازی، بستن اعلانات و جلوگیری از لمس ناخواسته‌ی صفحه.
سامسونگ در نسخه‌ی اختصاصی 
«گیم‌لانچر»
 خود علاوه‌بر تنظیم وضوح صفحه و فرمت ذخیره‌ی اسکرین‌شات، امکان سوئیچ بین سه حالت بهترین عملکرد و حالت متعادل و حالت بازی با محوریت مصرف بهینه‌ی باتری را دراختیار کاربر قرار داده است.
شیائومی با 
«گیم‌توربو»
 علاوه‌بر ارائه‌ی برخی امکانات مشابه گیم‌لانچر سامسونگ، ویژگی‌هایی نظیر اجرای هم‌زمان برنامه‌های تعیین‌شده در پنجره‌ای کوچک، جلوگیری از داغ‌شدن بیش‌از‌حد دستگاه، پاسخ به تماس‌های دریافتی در حالت اسپیکر یا هندزفری و امکان نمایش مقدار درگیری پردازنده‌ی مرکزی و پردازنده‌ی گرافیکی هنگام اجرای انواع بازی‌ها را فراهم کرده است.
وان‌پلاس از رقبای زیرک خود عقب نمانده و 
«پرو گیمینگ مود»
 خود را راه انداخته است. این شرکت سه ویژگی اصلی گیم‌لانچر را «قطع‌کردن اعلانات گوشی» و «جلوگیری از لمس ناخواسته» و «ضبط لحظات از‌دست‌رفته» عنوان می‌کند که فقط مورد آخر نوآورانه و جذاب به‌نظر می‌رسد.
«ریوایند رکوردیندگ»
 همواره ۳۰ ثانیه‌ی آخر بازی شما را بدون هیچ نگرانی‌ای ضبط می‌کند؛ پس اگر برای اشتراک‌گذاری لحظات طلایی بازی با دوستان خود فراموش کردید دکمه‌ی ضبط را بفشارید، گیم لانچر وان پلاس بسیار به کارتان خواهد آمد.
باید گفت که اپل استراتژی کاملاً متفاوتی دارد و به راه‌اندازی گیم‌لانچر برای آیفون‌ها نیازی نمی‌بیند. احتمالاً 
تیم کوک
 روی عملکرد سخت‌افزاری و نرم‌افزاری دستگاه‌هایش حساب زیادی باز کرده است که البته واقعاً نیز چنین است. به‌جز ناچ بالای نمایشگر و سرعت کم شارژ، گیمرهای آیفون دغدغه‌ی بزرگ دیگری ندارند.
سری گوشی‌های مخصوص بازی نیز علاوه‌بر حس گیمینگ و داشتن اکثر امکاناتی که پیش‌تر ذکر شد، به ویژگی‌های دیگری مانند سیستم خنک‌کننده‌ی سخت‌افزاری، دکمه‌ها و ماشه‌هایی مخصوص بازی، باتری حجیم و سرعت شارژ بسیار بیشتر از حد معمول مجهز شده‌اند.
در مقاله‌ی پیش‌ رو، قصد داریم فهرستی از بهترین گوشی‌های گیمینگ بازار ایران را در بازه‌های قیمتی مختلف معرفی کنیم. طبیعتاً با معرفی مدل‌های جدید و تغییرات قیمت گوشی در ایران، این مقاله هم به‌روز خواهد شد.
در سال‌های اخیر، شیائومی عملکرد بسیار خوبی در تولید گوشی‌های مناسب بازی از خود نشان داده و با جابه‌جایی بازه‌ی قیمتی گوشی‌های گیمینگ، آن‌را از گوشی‌های بالارده به گوشی‌های میان‌رده کشانده است؛ پس وجود تعداد زیادی از گوشی‌های این شرکت چینی در فهرست بهترین گوشی‌های گیمینگ بازار جای تعجبی نخواهد داشت.
«
پوکو M5 شیائومی
» یکی از اقتصادی‌ترین گوشی‌های گیمینگ بازار است که با داشتن تراشه خوب و نسبتاً قدرتمند 
مدیاتک Helio G99
،‌ عملکرد کاملاً قابل‌قبولی را در حدود قیمت ۵ میلیون تومان از خود به‌نمایش می‌گذارد.
تراشه ۶ نانومتری میان‌رده مدیاتک می‌تواند تا حدود سه برابر عملکرد بهتری در مقایسه‌با اسنپدراگون ۶۸۰ ارائه دهد و همچنین بنچمارک گرافیک‌محور 3DMark Wild Life  نزدیک به ۷۰ درصد از تراشه هلیو G85 ردمی 12C عملکرد بهتری ارائه می‌دهد؛ پس ارزش خرید بیشتر پوکو M5 شیائومی در زمینه گیمینگ در مقایسه‌با رقبای هم‌قیمت، کاملاً بیشتر است.
محتوا در این گوشی با 
وضوح ۱٬۰۸۰ در ۲٬۴۰۸ پیکسل
 به نمایش درآمده و با 
نرخ ۹۰ هرتز نوسازی
 می‌شود. اندازه نمایشگر ۶٫۵۸ اینچ و پنل استفاده شده برای آن IPS LCD است. باتری لیتیوم پلیمری پوکو ام ۵ ظرفیتی معادل 
۵٬۰۰۰ میلی‌آمپرساعت
 دارد که حداکثر با 
توان ۱۸ وات
 قابل شارژ خواهد بود.
از دیگر ویژگی‌های میان‌رده پوکو می‌توان به دوربین اصلی ۵۰ مگاپیکسل، عرضه با اندروید ۱۲ با پوسته‌ی MIUI 13 و پشتیبانی از جایگاه اختصاصی کارت حافظ میکرو SD اشاره کرد. شاید تنها ایراد این گوشی شیائومی را نبود بلندگوهای استریو بتوان عنوان کرد.
تراشه هفت نانومتری Dimensity 800U
 موجود در بطن گوشی «
ریلمی 7 نسخه 5G
» با بهره‌مندی از قدرت مناسبی که دارد، تجربه‌ی گیمینگ خوبی را در اختیار کاربران قرار داده و همچنین این 
گوشی ریلمی
 را یک پله از گوشی‌های هم‌قیمت آن از نظر قدرت پردازشی بالاتر می‌برد.
از ویژگی‌های تأثیرگذار دیگر ریلمی ۷ فایوجی در گیمینگ می‌توان به 
نمایشگر ۶٫۵ اینچ ۱۲۰ هرتز IPS LCD با وضوح FHD+
، 
باتری ۵٬۰۰۰ میلی‌آمپرساعت
 به‌همراه پشتیبانی از 
شارژر سریع ۳۰ وات
 و وجود هشت گیگابایت رم اشاره کرد.
 البته همان‌طور که از تراشه‌‎ی گوشی میان‌رده ریلمی برمی‌آید، این محصول با اینکه از اینترنت 5G پشتیبانی می‌کند اما قدیمی محسوب می‌شود و با اندروید ۱۰ روانه بازار شده و از نظر نرم‌افزاری به‌روزرسانی‌های جدیدی دریافت نخواهد کرد. گفتنی است که مدل هشت گیگابایت رم و ۱۲۸ گیگابایت حافظه‌ی ذخیره‌سازی Realme 7 5G‌ را می‌توان حدود ۷ میلیون تومان خرید.
«
گلکسی M33 سامسونگ
» باوجود تراشه‌ی پنج‌نانومتری 
Exynos 1280
 در بطن خود، عملکرد پردازشی مرکزی و گرافیکی رضایت‌بخشی را در این بازه‌ی قیمتی ارائه می‌دهد و می‌تواند انتظارات گیمرهای موبایل را در حد قابل قبولی برآورده کند.
این گوشی سامسونگ از نظر طراحی، نرم‌افزار و دوربین در جایگاهی بالاتر از رقبایش قرار می‌گیرد و مناسب کاربرانی است که نگاه صرفاً گیمینگ به گوشی ندارند؛ البته تراشه‌ی گلکسی M33 که از محصولات خود سامسونگ است، در برخی موارد عملکردی مشابه Snapdragon 750G دارد و حتی در بعضی موارد مانند تست وایلد لایف 3DMark، حدود دو برابر عملکرد بهتری نسبت به رقیب خود به‌نمایش می‌گذارد. 
عرضه با رابط کاربری One UI 4.1 برپایه‌ی اندروید ۱۲، 
نمایشگر ۶٫۶ اینچ FHD+ با نرخ نوسازی ۱۲۰ هرتز
، دوربین اصلی ۵۰ مگاپیکسل و 
باتری ۵٬۰۰۰ میلی‌آمپرساعت
 هم از دیگر ویژگی‌های M33 است.
نبود اسپیکر استریو و پنل نمایشگر TFT LCD را هم می‌توان از نقاط ضعف این گوشی سامسونگ به‌حساب آورد. پیشنهاد می‌شود اگر بودجه‌ی شما اجازه می‌دهد، حدود یک تا دو میلیون تومان بیشتر هزینه کنید و سراغ 
گلکسی A34 سامسونگ
 با دوربین مجهز به لرزشگیر اپتیکال، بدنه‌ی ضدآب مجهز به گواهی IP67 و به‌روزرسانی‌های بهتر بروید.
مدل ۶ گیگابایت رم و ۱۲۸ گیگیابیت حافظه‌ی ذخیره‌سازی گلکسی M33 در حدود ۹ میلیون تومان قیمت دارد و برای خرید مدل مجهز به رم ۸ گیگابایتی چیزی حدود ۹٫۵ تا ۱۰ میلیون تومان باید هزینه کرد.
یکی از دلایل محبوبیت سری گوشی‌های پوکو بین کاربران، قدرت پردازشی بالای آن‌ها نسبت به رقبای هم‌قیمت خودشان به‌شمار می‌آید. «
پوکو F3 شیائومی
» نیز به‌شدت برهمین قاعده استوار است و قلب تپنده‌ی این گوشی به‌لطف  بسیار پرقدرت و منظم می‌زند. 
پوکو اف ۳ ترکیب ویژگی‌های لازم برای تبدیل شدن به دستگاه گیمینگ قابل‌ حمل را دارد. نمایشگر 
۶٫۶۷ اینچ AMOLED با وضوح FHD+
 و 
نرخ نوسازی ۱۲۰ هرتز
، MIUI 12 برپایه‌ی اندروید ۱۱، دوربین اصلی ۴۸ مگاپیکسل، بلندگوهای استریو و 
باتری ۴٬۵۲۰ به‌همراه شارژر ۳۳ وات
 امکاناتی است که با در نظر گرفتن برچسب قیمتی این گوشی، بسیار خوب و مناسب هستند که این گوشی پوکو را مناسب اجرای انواع بازی‌های سنگین با نرخ فریم و کیفیت بالا می‌کنند.
همچنین قدرت پردازشی تراشه‌ی 
Snapdragon 870 
که در رده‌ی پرچمداران قرار می‌گیرد، باعث شده است F3 در سطح بسیار بالاتری در مقایسه‌ با گوشی‌های معرفی‌شده تا به‌اینجای فهرست بهترین گوشی‌های گیمینگ بازار قرار بگیرد.
گوشی «
پوکو F5 شیائومی
» با تراشه‌ی جدید و قدرتمندی که دارد یکی از بهترین عملکردها را در گیمینگ ارائه می‌دهد. 
تراشه Snapdragon 7+ Gen 2
 که تحت سری ۷ اسنپدراگون معرفی شده است، عملکردی در سطح پردازنده‌های پرچم‌دار مانند اسنپدارگون 8 نسل یک از خود به‌نمایش می‌گذارد؛ البته مشکلات گرمای بیش‌از حد و داغی و ناپایداری در این تراشه‌ی جدید دیده نمی‌شود.
نمایشگر ۶٫۶۷ اینچ OLED با نرخ نوسازی ۱۲۰ هرتز
 و 
باتری ۵٬۰۰۰ میلی‌آمپرساعت
 به‌همراه 
شارژر ۶۷ وات
 داخل جعبه‌ای دو ویژگی تأثیرگذار دیگر این گوشی پوکو در بحث گیمینگ خواهند بود. این گوشی با اندروید ۱۳ به دست کاربر می‌رسد و از دوربین اصلی ۶۴ مگاپیکسلی مجهزبه فوکوس خودکار با تشخیص فاز و لرزش‌گیر اپتیکال تصویر بهره می‌برد.
اف ۵ با حافظه‌ی ۲۵۶ گیگابایت و در دو نسخه ۸ و ۱۲ گیگابایت رم روانه‌ی بازار شده و از نظر گیمینگ تا حدود قیمتی زیر ۲۰ میلیون تومان رقیبی به‌خود نمی‌بیند. عملکرد تراشه این گوشی نسبت‌ به عملکرد گیمینگ اسنپدراگون 870 تا حدود ۷۵ درصد بهتر است، یعنی چیزی نزدیک‌ به دو برابر.
البته کیفیت ساخت F5‌ به‌پای F4 GT نمی‌رسد و همچنین مانند خویشاوند ارزان‌قیمت‌ترش از تریگرهای مخصوص بازی بهره نمی‌برد؛ درضمن خبری از اسپیکرهای قدرتمند JBL نیست و شارژر ۱۲۰ وات نیز جای خود را به ۶۷ وات داده است؛ اما F5 داغ نمی‌کند و پایداری خود را زیر بار سنگین‌ترین بازی‌ها نیز تا حد زیادی حفظ خواهد کرد.
تراشه Dimensity 8100 مدیاتک
 با اینکه حدود ۳۰ درصد عملکرد ضعیف‌تری نسبت‌ به تراشه گوشی پوکو F5 دارد، اما پایداری آن در حفظ عملکرد خوبش بهتر است. «
ردمی K50 شیائومی
» علاوه‌بر بهره‌مندی از این تراشه پرچمدار مدیاتک، محتوا را با دقت بالاتری، یعنی 
۱٬۴۴۰ در ۳٬۲۰۰ پیکسل
 به‌نمایش می‌گذارد.
اندازه نمایشگر به ۶٫۶۷ اینچ می‌رسد و پنل آن نیز به‌فناوری OLED اتکا داشته و محتوا را با حداکثر نرخ ۱۲۰ هرتز نوسازی می‌کند. 
باتری ۵٬۰۰۰ میلی آمپرساعت
 گوشی ردمی به‌لطف 
شارژر ۶۷ وات
 در عرض ۳۰ دقیقه تا ۸۰ درصد شارژ مجدد می‌شود.
K50 با اندروید ۱۲ عرضه شده است و از دوربین اصلی ۴۸ مگاپیکسلی نیز بهره می‌برد. نسخه ۱۲ گیگابایت رم و ۲۵۶ گیگابایت فضای ذخیره‌سازی ردمی کی ۵۰ را حدود ۱۷ میلیون تومان می‌توان خرید.
«
شیائومی 13T
» اولین گوشی چینی‌ها است که تا چهار نسخه به‌روزرسانی سیستم‌عامل و تا پنج سال بسته‌های امنیتی را دریافت می‌کند. این اتفاق خوب را شیائومی در رویداد معرفی این گوشی وعده داد.
تراشه قدرتمند 
مدیاتک Dimensity 8200 Ultra 
به‌همراه ۱۲ یا هشت گیگابایت رم و ۲۵۶ گیگابایت فضای ذخیره‌سازی از نوع UFS 3.1 مشخصاتی است که هر گیمری را وسوسه خواهد می‌کند. همچنین ظرفیت باتری ۵٬۰۰۰ میلی‌آمپرساعت در نظر گرفته شده که با آداپتور داخل جعبه‌ای ۶۷ وات شارژ خواهد شد. شیائومی در گوشی بالارده‌اش از هر دو فناوری شارژ  Power Delivery 3 و Quick Charge 4 پشتیبانی می‌کند.
نمایشگر ۶٫۶۷ اینچ ۱۴۴ هرتزی OLED، دوربین اصلی ۵۰ مگاپیکسل با لرزشگیر اپتیکال تصویر به‌همراه مهندسی لایکا، کیفیت ساخت بالا و پشتیبانی از گواهی ضدآب و گردوغبار IP68 از دیگر امکانات گوشی شیائومی محسوب می‌شوند.
«
نسخه‌ی پرو پوکو F5 شیائومی
»
، مشخصات بسیاری را با مدل پایه به اشتراک گذاشته است و تنها در وضوح نمایشگر، تراشه، چیدمان دوربین‌ها و کمی ظرفیت باتری تفاوت‌هایی را رقم می‌زند.
نمایشگر همان اندازه‌ی ۶٫۶۷ اینچ را دارد، با این تفاوت که دقت آن به 
۱٬۴۴۰ در ۳٬۲۰۰ پیکسل
 افزایش یافته است؛ همچنین بیشینه‌ی روشنایی آن نیز با حدود ۴۰۰ نیت افزایش به ۱٬۴۰۰ نیت می‌رسد. تراشه‌ی نسخه‌ی پرو با حدود ۲۰ درصد بهبود به 
Snapdragon 8+ Gen 1
 ارتقا یافته که پایداری بهتری نیز ارائه می‌دهد.
ظرفیت باتری هم به 
۵٬۱۶۰ میلی‌آمپرساعت 
رسیده و با همان 
توان ۶۷ وات
 شارژ خواهد شد. جک ۳٫۵ میلی‌متری با اینکه در نسخه‌ی پایه وجود داشت، در مدل پرو حذف شده. پشتیبانی از 
شارژ بی‌سیم ۳۰ وات
 و حسگر اثر انگشت زیرنمایشگر نیز مختص مدل پرو گوشی پرچم‌دار پوکو به‌شمار می‌روند.
البته ناگفته نماند که قاب پشتی گوشی از پلاستیک به شیشیه‌ای تغییر یافته که حدود ۲۰ گرم به وزن کلی دستگاه افزوده است. قیمت پوکو F5 پرو با ظرفیت ۵۱۲ گیگابایت و رم ۱۲ گیگابایت در حدود ۲۴ میلیون تومان است.
گوشی سامسونگ «
گلکسی S23 اف ای
» یکی از بهترین گوشی‌های مناسب بازی در حدود ۲۵ میلیون تومان محسوب می‌شود. همچنین کیفیت ساخت بالا و برند معتبر سامسونگ، باعث شده نگاه‌های زیادی به این محصول دوخته شود.
تراشه Exynos 2200 که با فرآیند ساخت چهار نانومتری و توسط خود سامسونگ تولید شده است، قدرت بالایی دارد اما چندان نمی‌توان روی پایداری آن حساب باز کرد. این تراشه با پردازنده گرافیکی Xclipse 920 همراه است که تحت معماری RDNA 2 شرکت AMD طراحی شده؛ همان معماری که در تولید چیپ‌های سری Ryzen 6000 استفاده شده است.
نمایشگر ۶٫۴ اینچ ۱۲۰ هرتز OLED با وضوح FHD+، هشت گیگابایت رم به همراه ۱۲۸ یا ۲۵۶ گیگابایت فضای ذخیره‌سازی و باتری ۴٬۵۰۰ میلی‌آمپرساعتی با پشتیبانی از شارژ سریع سیمی ۲۵ وات و شارژ بی‌سیم ۱۵ وات نیز از دیگر ویژگی‌های گوشی بالارده سامسونگ محسوب می‌شوند.
همچنین عرضه با اندروید ۱۳ به‌همراه پشتیبانی از به‌روزرسانی منظم و بلندمدت نرم‌افزاری، دوربین اصلی ۵۰ مگاپیکسل و بدنه‌ی باکیفیت فلزی-شیشه‌ای با همراهی گواهی ضدآب و گردوغبار IP68 را نباید بین امکانات S23 FE از قلم انداخت.
تراشه بسیار قدرتمند 
Dimensity 9200+ مدیاتک
 در بطن گوشی «
شیائومی 13T پرو
» به کار گرفته شده است. قدرت پردازشی که این تراشه در اختیار گوشی شیائومی قرار می‌دهد باعث می‌شود، ۱۳ تی پرو تمام رقبای خود را در زمینه گیمینگ کنار بزند.
بد نیست بدانید که تراشه پرچم‌دار مدیاتک قدرتمندتر از تراشه کوالکام اسنپدراگون ۸ پلاس نسل ۱ ظاهر شده و تقریباً هم‌رده اسنپدراگون ۸ نسل دوم قرار می‌گیرد؛ البته ظاهراً از هر دو تراشه کوالکام پایدارتر عمل می‌کند.
از موارد دیگری که در بحث گیمینگ تأثیر بسزایی دارند می‌توان به نمایشگر ۶٫۶۷ اینچ ۱۴۴ هرتزی OLED با وضوح ۱٬۲۲۰ در ۲٬۷۱۲ پیکسل، باتری ۵٬۰۰۰ میلی‌آمپرساعت به‌همراه شارژر درون‌جعبه‌ای ۱۲۰ وات و نوع حافظه‌ی به‌کاررفته، UFS 4.0 که تا حدود دو برابر از نسل پیشین خود سریع‌تر و تا ۴۵ درصد بهینه‌تر رفتار می‌کند، اشاره کرد.
همانند گوشی پوکو، 
Snapdragon 8+ Gen 1
 نیز به‌عنوان قلب تپنده‌ی «
وان‌پلاس Ace پرو
» کار می‌کند و از این جهت با گوشی پوکو اف ۵ پرو برابر است. 
وضوح نمایشگر گوشی وان‌پلاس پایین‌تر از گوشی پوکو است؛ اندازه‌ی 
صفحه‌ی نمایش ۶٫۷ اینچ مجهز به پنل Fluid AMOLED و نرخ نوسازی ۱۲۰ هرتزی
 با وضوح فول اچ‌دی پلاس خواهد بود.
ظرفیت باتری Ace پرو به ۴٬۸۰۰ میلی‌آمپرساعت
 می‌رسد و از توان بسیار بالای 
۱۵۰ وات
 هم برای شارژ مجدد پشتیبانی می‌کند. با حدود ۲۸ میلیون تومان می‌توان نسخه‌ی مجهز به ۱۶ گیگابایت رم و ۲۵۶ گیگابایت فضای ذخیره‌سازی وان‌پلاس ایس پرو را خرید.
اگر می‌توانید با ابعاد جمع‌وجور ۶٫۱ اینچ و نرخ نوسازی ۶۰ هرتز نمایشگر «
آیفون 13 اپل
» کنار بیایید، پیشنهاد می‌کنیم خود را از لذت اجرای بازی روی یک دستگاه اپل مجهز به تراشه‌ی بسیار قدرتمند و بهینه‌ی 
A15 Bionic
 محروم نکنید. این دستگاه گرچه نمایشگری کوچک با نرخ نوسازی استاندارد دارد؛ اما پنل استفاده‌شده در آن از نوع 
Super Retina XDR) OLED)
 است که از دالبی ویژن و HDR10 پشتیبانی می‌کند.
 گواهی ضدآب و گردوغبار IP68
، کیفیت ساخت بسیار بالا، دوربین‌های عالی و پشتیبانی نرم‌افزاری منظم و بلندمدت از دیگر ویژگی‌های iPhone 13 اپل است. پیشنهاد می‌شود برای آشنایی بیشتر با نسخه‌ی استاندارد پرچم‌داران ۲۰۲۱ اپل حتماً «
بررسی آیفون ۱۳ اپل
» را در زومیت مطالعه کنید.
Snapdragon 8 Gen 2
 به‌عنوان بهترین تراشه‌ی دنیای اندرویدی‌ها، قلب تپنده‌ی گوشی وان‌پلاس 11 است که حدود ۳۰ تا ۴۰ درصد عملکرد بهتری را نسبت‌ به اسنپدراگون 8 پلاس نسل یک، در بازی‌ها از خود به‌نمایش می‌گذارد.
نمایشگر ۶٫۷ اینچ گوشی وان‌پلاس محتوا را از طریق 
پنل LTPO3 Fluid AMOLED
 با 
دقت ۱٬۴۴۰ در ۳٬۲۱۶ پیکسل
 و نرخ نوسازی ۱۲۰ هرتز پویا در اختیار کاربر قرار می‌دهد. 
باتری ۵٬۰۰۰ میلی‌آمپرساعت
 دستگاه نیز با پشتیبانی از فناوری پاوردلیری، با حداکثر 
توان ۱۰۰ وات
 شارژ مجدد خواهد شد.
تجربه‌ی دوربین‌های عالی، کیفیت ساخت بالا و طراحی خاص این گوشی نیز، از ویژگی‌های مختص وان‌پلاس ۱۱ خواهد بود. گفتنی است 
قیمت گوشی وان پلاس
 11 در مدل مجهز به 
۱۶ گیگیابایت رم و ۲۵۶ گیگابایت فضای ذخیره‌سازی
 حدود ۴۹ میلیون تومان است. پیشنهاد می‌شود پیش از خرید، خواندن مقاله «
بررسی وان پلاس ۱۱؛ بازگشت شکوهمندانه قاتل کهنه‌کار؟
» را در زومیت از دست ندهید.
«
گلکسی اس 23 پلاس سامسونگ
» به لطف 
تراشه Snapdragon 8 Gen 2
 یکی از بهترین گوشی‌های گیمینگ بازار محسوب می‌شود که به‌راحتی از پس اجرای سنگین‌ترین بازی‌های موبایل نیز با تنظیمات گرافیکی بالا و متوسط نرخ فریم ۶۰ تا ۹۰ فریم‌برثانیه برخواهد آمد؛ البته تراشه به‌کاررفته در سری S23 سامسونگ نسخه‌ی اورکلاکشده‌ی اسنپدراگون 8 نسل ۲ است که ظاهراً تا ۲۵ درصد از نسخه عادی عملکرد بهتری دارد.
نمایشگر ۶٫۶ اینچ ۱۲۰ هرتز با پنل Dynamic AMOLED 2X
 برای پخش محتوا و اجرای هرچه‌ بهتر بازی‌های بسیار مناسب است؛ همچنین 
باتری ۴٬۷۰۰ میلی‌آمپرساعت
 با پشتیبانی از حداکثر توان شارژ  ۴۵ وات، اسپیکرهای استریو، دوربین اصلی ۵۰ مگاپیکسل و سلفی ۱۲ مگاپیکسل و عرضه با اندروید ۱۳ با امکان دریافت به‌روزرسانی اندروید تا ۴ نسخه‌ی بعدی از دیگر ویژگی‌های پرچم‌دار سامسونگ در سال ۲۰۲۳ محسوب می‌شود.
«
گلکسی اس 23 اولترا سامسونگ
» را می‌توان کامل‌ترین گوشی اندرویدی بازار و همچنین بهترین گوشی گیمینگ عنوان کرد؛ چراکه در اکثر زمینه‌ها به‌راحتی باقی رقبا را جا می‌گذارد؛ همچنین بهترین گوشی سری S سامسونگ، از قلم اس پن نیز بهره می‌برد که ویژگی منحصربه‌فردی است و نمی‌توان آن‌ را در گوشی دیگری یافت.
نمایشگر بزرگ ۶٫۸ اینچ ۱۲۰ هرتز پویا با دقت ۱٬۴۴۰ در ۳٬۰۸۸ پیکسل
، تراشه پایدار و قدرتمند 
Snapdragon 8 Gen 2
 اورکلاک‌شده با عملکرد خیره‌کننده در بازی‌ها و 
باتری حجیم ۵٬۰۰۰ میلی‌آمپرساعت
 با طول عمر مناسب از ویژگی‌های اصلی گلکسی اس ۲۳ اولترا محسوب می‌شند که آن‌را تبدیل به بهترین گوشی گیمینگ بازار می‌کنند.
البته از 
اسپیکرهای استریو AKG
، 
دوربین اصلی ۲۰۰ مگاپیکسل
 و نرم‌افزار به‌روز و بهینه این گوشی پرچمدار نیز نمی‌توان گذشت. پیشنهاد می‌شود برای آشنایی بیشتر با این گوشی ارزشمند سامسونگ مقاله «
بررسی گلکسی S23 اولترا؛ استاندارد پرچم‌داران ۲۰۲۳ با الفبای سامسونگ
» را در زومیت از دست ندهید.
گوشی شیائومی هم مانند پرچم‌دار سامسونگ از تراشه قدرتمند کوالکام Snapdragon 8 Gen 2 بهره می‌برد؛ البته کُره‌ای‌ها از نسخه‌ی اُورکلاک‌شده‌ی این تراشه استفاده می‌کنند که درصد کمی بهتر عمل می‌کند.
شیائومی ۱۳ پرو علاوه‌بر تراشه در بخش‌های دیگری نیز می‌درخشد. نمایشگر ۶٫۷۳ اینچ OLED با پنل ۱۴۴ هرتزی پویا و دقت ۱٬۴۴۰ در ۳٬۲۰۰ پیکسل، باتری ۴٬۸۲۰ میلی‌آمپرساعت با پشتیانی از شارژ سریع سیمی ۱۲۰ وات و بی‌سیم ۵۰ وات و سیستم دوربین سه‌گانه ۵۰ مگاپیکسلی با برندینگ و مهندسی لایکا از دیگر مشخصات پرچم‌دار شیائومی محسوب می‌شوند. 
۱۳ پرو که با اندروید ‍۱۳ و پوسته‌ی MIUI 14 عرضه شده به‌روزرسانی اندروید ۱۴ را دریافت کرده و قرار است به سیستم عامل اختصاصی شیائومی HyperOS ارتقا پیدا کند. همچنین بدنه‌ی گوشی از جنس سرامیک یا در نسخه‌ای پلمیر سیلیکون است و فریم کناری آن نیز فلزی-آلومینیومی خواهد بود.  گواهی ضدآب و گردوغبار IP68 دیگر ویژگی این گوشی به‌حساب می‌آید.
بهترین گوشی گیمنیگ ۲۰۲۳، «
نوبیا رد مجیک 8S پرو زد تی ای
» است چون هم از بهترین حد امکانات یکی گوشی اندرویدی بهره می‌برد و هم نسبت‌به رقبایی مانند ROG ایسوس قیمت نسبتاً معقول‌تری در بازار ایران دارد.
این گوشی گیمینگ ZTE از 
نسخه‌ی اورکلاک‌شده‌ی تراشه‌ی Snapdragon 8 Gen 2
 بهره می‌برد که پیش از این تنها در سری S23 سامسونگ استفاده شده بود و تا حدود ۲۵ درصد در GPU و CPU عملکرد بهتری نسبت‌به مدل پایه‌ی آن از خود نشان می‌دهد. این گوشی که با فاصله‌ی چند ماه از Red Magic 8 Pro معرفی شد، فقط سیستم خنک‌کننده‌ی بهتر و تراشه‌ی نسبتاً قدرتمند‌تری دارد و همچینین بدنه‌ی ان به نورپزدازی RGB مزین شده تا حس و حال گیمینگ را بیش از پیش به کاربر القا کند.
نمایشگر ۶٫۸ اینچی AMOLED
 این گوشی 
نرخ نوسازی ۱۲۰ هرتزی
 دارد و 
نرخ ثبت لمس
 آن نیز به 
۵۲۰ هرتز
 می‌رسد. وضوح این نمایشگر به ۱٬۱۱۶ در ۲٬۴۸۰ پیکسل و تراکم پیکسلی آن در حدود ۴۰۰ پیکسل‌بر‌اینچ خواهد بود.
باتری ۶٬۰۰۰ میلی‌آمپرساعت
 با حداکثر 
توان ۸۰ وات
 از طریق درگاه USB Type-C 3.1 شارژ خواهد شد. نکته‌ی مثبت در مورد این درگاه پشتیبانی آن برای تبدیل شدن به خروجی ویديو DisplayPort است؛ یعنی می‌توان با انتقال تصویر به یک نمایشگر ثانویه از اجرای بازی‌های موبایلی روی نمایشگر بزرگ‌تر لذت بیشتری برد.
طراحی جذاب با کیفیت ساخت بسیار بالا، عرضه با رابط کاربری Redmagic OS 8 برپایه‌ی اندروید ۱۳ و همچنین بهره‌مندی از نوع حافظه‌ی 
UFS 4.0 
سایر ویژگی‌های گوشی گیمینگ نوبیا را شکل می‌دهند.
بهترین گوشی سال ۲۰۲۱ اپل می‌تواند بهترین انتخاب گیمرهای موبایل نیز باشد. با ویژگی‌هایی مانند 
نمایشگر ۶٫۷ اینچ سوپر Retina XDR OLED با نرخ نوسازی ۱۲۰ هرتز،
 پشتیبانی از دالبی ویژن و HDR10، رزولوشن ۲۷۷۸ × ۱۲۸۴ پیکسل، حداکثر روشنایی ۱۲۰۰ نیت، 
تراشه‌ی ۵ نانومتری A15 بایونیک اپل
، پردازنده‌ی گرافیکی ۵ هسته‌ای اپل، ۶ گیگابایت حافظه‌ی رم، ۱۲۸ یا ۲۵۶ یا ۵۱۲ گیگابایت یا یک ترابایت فضای ذخیره‌سازی و باتری ۴۳۵۲ میلی‌آمپرساعتی با قابلیت پشتیبانی از فناوری شارژ سریع ۲۰ وات، می‌تواند رضایت اکثر گیمرها را جلب کند. برای آشنایی بیشتر با قدرت سخت‌افزاری و عملکرد آیفون ۱۳ پرو مکس اپل، پیشنهاد می‌کنیم مقاله‌ی 
نقد و بررسی آیفون ۱۳ پرو مکس
 را مطالعه کنید.
در زومجی نیز بخوانید: 
گوشی های گیمینگ ارزان
گفتنی است هیچ‌کدام از مشکلات رایج در بین گوشی‌های اندرویدی مثل افت عملکرد پس از استفاده‌ی طولانی‌مدت یا محدودیت در به‌روزرسانی سیستم‌عامل در آیفون 13 پرو مکس وجود ندارد.
از بحث بازی که بگذریم، آیفون 13 پرو مکس یکی از بهترین گوشی‌های ساخته‌شده تا‌به‌امروز برای عکاسی و فیلم‌برداری هم به‌حساب می‌آید؛ البته اگر این گوشی سرعت شارژ سریع‌تری داشت و با شارژر داخل جعبه عرضه می‌شد، قطعاً «بی‌عیب‌و‌نقص» صفت بسیار برازنده‌ای برایش به‌حساب می‌آمد.
واضح است که قدرت سخت‌افزاری نسل جدید آیفون‌ها از نسل‌های پیشین خود بهتر به‌حساب می‌آید، اما به‌دلیل رجیستر نشدن سری 
آیفون 14
 و سری 
آیفون 15
 از آوردن این گوشی‌های ارزشمند و قدرتمند در فهرست بهترین گوشی گیمینگ بازار خودداری شده است؛ البته اگر می‌خواهید بازی روی تراشه‌ی پیشرفته‌ی اپل A17 pro‌ را تجربه کنید،‌ ناچارید وجه تلفن همراه بودن این دستگاه را فراموش کرده و  با استفاده از اتصال Wi-Fi از آن برای گیمینگ،‌ عکاسی،‌ فیلم‌برداری و تولید محتوا استفاده کنید.
تنها محصول فهرست بهترین گوشی گیمینگ بازار که به تراشه کوالکام Snapdragon 8 Gen 3 مجهز شده، «
نوبیا رد مجیک 9 پرو زد تی ای
» است. این تراشه قدرت پردازشی فوق‌العاده‌ای داشته و دستگاه را قادر می‌سازد تا بازی محبوب پابجی موبایل را با تنظیمات گرافیکی اولترا و با نرخ ۹۰ فریم‌برثانیه به‌راحتی اجرا کند.
نوبیا برای مدیریت دمای زیاد این تراشه حین وارد آمدن فشار زیاد پردازشی، بار دیگر سیستم خنک کننده را ارتقا داده و آن‌ را ICE 13 نامیده است. 
گوشی، سیستم خنک‌کننده ۱۰ لایه با سطح بزرگ‌تر را در خود جای داده و فن خنک‌کننده آن حالا تا ۲۲٬۰۰۰ دور در دقیقه می‌چرخد و همچنین صدای مزاحم آن‌را نیز کاهش داده است.
نمایشگر ۶٫۸ اینچ ۱۲۰ هرتز OLED، باتری حجیم ۶٬۵۰۰ میلی‌آمپرساعت با پشتیبانی از شارژ سریع ۸۰ وات و استفاده از فضای ذخیره‌سازی از نسل جدید UFS 4.0 را از دیگر ویژگی‌های بهترین گوشی گیمینگ بازار می‌توان نام برد.
این گوشی با اندروید ۱۴ عرضه شده و از دوربین اصلی ۵۰ مگاپیکسل مجهزبه لرزش‌گیر اپتیکال تصویر هم بهره‌مند است. قیمت گوشی گیمینگ نوبیا در بازار از حدود ۶۵ میلیون تومان آغاز و به حدود ۷۸ میلیون تومان می‌رسد.
باید بگوییم اگر مشکل مالی ندارید و دنبال خاص‌ترین و درعین‌حال یکی از بهترین گوشی‌های اندرویدی بازار هستید، انتخاب شما می‌تواند «
گلکسی زد فولد ۵ سامسونگ
»
 باشد. گوشی تاشو کره‌ای‌ها با 
نمایشگر بسیار بزرگ ۷٫۶ اینچ تاشو داینامیک AMOLED 2X
 تجربه‌ای شگفت‌انگیز از بازی روی دستگاه با فرم‌فاکتوری شبیه تبلت را برای کاربران فراهم می‌کند.
تراشه‌ی چهار نانومتری 
Snapdragon 8 Gen 2 for Galaxy (نسخه اورکلاک شده)
، 
دوازده گیگابایت رم 
،
 پشتیبانی از قلم استایلوس سامسونگ، 
۲۵۶ یا ۵۱۲ گیگابایت یا یک ترابایت فضای ذخیره‌سازی از نوع UFS 4.0، 
اسپکیرهای استریوی تنظیم‌شده به‌وسیله‌ی AKG
 و باتری ۴٬۴۰۰ میلی‌آمپرساعت به‌همراه پشتیبانی از شارژ سریع ۲۵ وات نیز از دیگر ویژگی‌های برجسته‌ی گوشی تاشدنی سامسونگ هستند که آن‌ را به گزینه‌ای مناسب برای هرگونه کاربری، ازجمله‌ی تریدینگ و گیمینگ تبدیل می‌کنند.
گفتنی است این گوشی از نظر سخت‌افزاری چیزی به محصولات معرفی‌شده تا به اینجا نمی‌افزاید اما تجربه‌ی اجرای بازی‌های موبایل روی نمایشگری بزرگ به احتمالاً زیاد هیجان‌انگیز خواهد بود. اگر مشکل مالی ندارید می‌توانید گران‌ترین گوشی سامسونگ بازار ایران را با قیمتی حدود ۷۷ تا ۸۲ میلیون تومان بخرید. مبلغی که برای تهیه‌ی یک لپ‌تاپ قدرتمند یا جمع‌ کردن یک کیس پیشرفته و قدرتمند کافی خواهد بود. 
پیشنهاد می‌شود حتی اگر قصد خرید این گوشی خاص سامسونگ را ندارید،‌ 
بررسی گلکسی زد فولد ۵
 را در زومیت به‌هیچ‌وجه از دست ندهید.
به‌نظر شما بهترین گوشی گیمینگ در ایران کدام است و جای چه مدلی را در این فهرست خالی می‌بینید؟
بهترین گوشی گیمینگ 2023 نوبیا Red Magic 9 پرو پلاس زد تی ای است که از تراشه‌ی Snapdragon 8 Gen 3، 
بیست‌وچهار گیگابایت رم
، 
یک ترابایت فضای ذخیره‌سازی از نوع UFS 4.0
 و باتری حجیم ۵٬۵۰۰ میلی‌آمپرساعتی با 
فناوری شارژ سریع ۱۶۵ واتی
 استفاده می‌کند.
بهترین گوشی‌های گیمینگ شیائومی سری بلک شارک هستند. امسال مدل بلک شارک 5 پرو معرفی شد که از تراشه‌ی Snapdragon 8 Gen 1 درکنار امکانات جذاب مخصوص گیمرهای موبایل بهره می‌برد.
بهترین گوشی گیمینگ ایسوس ROG Phone 7 به‌حساب می‌آید. این سری هم در چند مدل معرفی شد که بهترین مدل آن ROG Phone 7 Ultimate نام دارد و به ۱۶ گیگابایت حافظه‌ی رم و ۵۱۲ گیگابایت حافظه‌ی ذخیره‌سازی مجهز است.
پوکو F3 شیائومی را می‌توان بهترین گوشی گیمینگ تا حدود ۱۰ میلیون تومان دانست. تراشه اسنپدراگون ۸۷۰ با طول عمر باتری مناسب و نمایشگر بزرگ و سریع، از ویژگی‌های این گوشی شیائومی است."
0,"با‌‌ توجه‌‌‌‌ به افزایش بی‌سابقه و افسارگسیخته‌ی 
قیمت گوشی‌
 در چند سال گذشته در بازار ایران، این دستگاه مهم که بخش بزرگی از زندگی ما محسوب می‌شود، به کالایی لوکس تبدیل شده است؛ پس هنگام خرید گوشی جدید، باید بیش از گذشته وسواس به‌ خرج بدهیم و مدلی را انتخاب کنیم که بیشترین امکانات و بهترین تجربه را با قیمت مدنظر ارائه می‌دهد.
به‌طور کلی برای خرید گوشی هوشمند، گذشته‌ از کیفیت ساخت و طراحی ظاهری که در حس و تجربه‌ی استفاده از گوشی و مقاومت آن در برابر ضربات و فشار نقش مهمی دارد، باید به موارد زیر توجه داشت:
در مقاله‌ی پیش‌ رو، می‌خواهیم بهترین گوشی‌های هوشمند را در بازه‌های قیمتی مختلف معرفی کنیم تا بتوانید بر‌‌‌اساس بودجه‌ی مدنظرتان، بهترین گوشی ممکن را بخرید؛ از بهترین گوشی‌های ۳ میلیون تومانی (گوشی‌های اقتصادی) تا بهترین گوشی‌های بالای ۷۰ میلیون تومان (گوشی‌های پرچم‌دار).
توجه کنید همه‌ی قیمت‌های نوشته‌شده براساس کمترین قیمت بازار برای مدل رجیسترشده است. افزون‌براین با‌‌‌ توجه‌‌‌ به تغییر زیاد قیمت در ایران، این مقاله هر ماه و طبق قیمت روز گوشی در بازار کشور، به‌روز می‌شود.
موتو E13 موتورولا، جزء اقتصادی‌ترین گوشی‌های هوشمند بازار ایران در سال ۲۰۲۳ است. بهره‌گیری این گوشی از پردازنده Unisoc T606 و اجرای نسخه‌ی سبک‌شده‌ی اندروید ۱۳ (اندروید گو) از مزایای این گوشی در مقایسه با سایر ارزان‌قیمت‌ترین گزینه‌های بازار محسوب می‌شود.
نمایشگر این گوشی ۶٫۵ اینچ است، خود گوشی نیز وزن بالایی ندارد و بدین جهت از گوشی‌های نسبتا خوش‌دست و سبک به‌حساب می‌آید. گفتنی است که تراشه‌ی این گوشی بین ۲۰ تا ۶۰ درصد از سایر گوشی‌های هم‌رده (از نظر قیمتی) خودش سریع‌تر است و از آن‌جایی که گوشی‌های ارزان با مشکلات کندی عملکرد مواجه‌اند، موتو E13 ارزش خرید بیشتری در بین آن‌ها دارد.
موتو G04 یکی دیگر از گوشی‌های اقتصادی موتورولا است. در شرایطی که بیشتر گوشی‌های پایین‌رده با افزایش قیمت زیادی مواجه شده‌اند، این گوشی با قیمتی مقرون‌به‌صرفه امکانات خوبی در اختیار می‌گذارد. از جمله این‌که آن‌را می‌توان ارزان‌ترین گوشی به‌حساب آورد که اندروید ۱۴ را به صورت پیش‌فرض اجرا می‌کند.
طراحی پنل جلوی G04 به سبک به‌روزترین گوشی‌های بازار است و از بریدگی قطره‌ای شکل دوربین سلفی و حاشیه‌های بدقواره بسیاری از گوشی‌های هم‌قیمت خبری نیست. استفاده از فضای ذخیره‌سازی UFS 2.2 نیز یکی دیگر از برتری‌های این گوشی به‌حساب می‌آید و از دیگر ویژگی‌های کلیدی می‌توان به نمایشگر ۹۰ هرتزی HD و وجود حسگر اثرانگشت اشاره کرد.
موتو G13 گوشی اقتصادی موتورولا است که به‌واسطه داشتن برخی امکانات بیشتر نسبت‌به مدل‌های مشابه سامسونگ و شیائومی، می‌تواند انتخاب جایگزین شایسته‌ای برای آن‌ها باشد. اسپیکرهای استریو بزرگ‌ترین وجه تمایز این گوشی با سایر رقبایش هستند. همچنین ظاهر این گوشی با توجه به‌قیمتش نسبتا به‌روز و سازگار با ترند جهانی این‌روزهای دنیای گوشی‌های هوشمند است.
موتو G13 از دوربین سلفی Punch Hole و نمایشگر ۶٫۵ اینچی با حاشیه‌های نسبتا معقول بهره می‌برد که گرچه وضوح HD دارد اما نرخ نوسازی ۹۰ هرتزی را ارائه می‌دهد. جثه و وزن گوشی نیز برای افرادی که به‌گوشی‌های بزرگ، سنگین و قطور علاقه‌ای ندارند، مناسب است. امور پردازشی گوشی نیز بر عهده تراشه Helio G85 مدیاتک است.
گوشی ردمی 10 شیائومی 5G طراحی کاملا پلاستیکی دارد که در بازه‌ی قیمتی گوشی آن‌چنان دور از انتظار نیست. دوربین‌ اصلی ۵۰ مگاپیکسلی در کنار دوربین تشخیص عمق، عملکرد معمولی و نسبتا پایینی در ثبت عکس‌ها دارند؛ اما نیازهای پایه‌ای کاربران را رفع می‌کنند.
نمایشگر ۶٫۵۸ اینچی گوشی شیائومی ردمی 10 5G از پنل IPS با نرخ‌نوسازی ۹۰ هرتز بهره می‌برد که در بازه‌ی قیمتی ۵ میلیون تومان از گوشی‌های اقتصادی زیادی مانند مدل‌های سامسونگ سریع‌تر است. این صفحه‌نمایش همچنین از وضوح FHD بهره می‌برد که هنگام تماشای ویدیو و فیلم، تجربه‌ی مطلوبی ارائه می‌دهد.
گلکسی A05s به‌عنوان یکی از مقرون‌به‌صرفه‌ترین گوشی‌های سامسونگ با تراشه‌ی نسبتاً قدیمی Snapdragon 680 4G روانه‌ی بازار شده است؛‌ بااین‌حال، بهبود عملکرد این تراشه در مقایسه با تراشه‌ی Exynos 850 نسل قبل را می‌توان به فال نیک گرفت. سخت‌افزار گوشی در کاربری روزمره همراه خوبی برای کاربر خواهد بود؛‌ اما انتظارش را داشته باشید که هنگام اجرای بازی با کندی مواجه شوید.
افزون‌براین، وضوح صفحه به Full HD ارتقاء یافته و نرخ نوسازی ۹۰ هرتزی را ارائه می‌دهد. ظرفیت باتری این گوشی ۵,۰۰۰ میلی‌آمپر ساعت است که از شارژ سریع ۲۵ واتی پشتیبانی می‌کند. البته برای اولین‌بار در این سری، دیگر از آداپتور شارژ‌ در جعبه خبری نیست و شارژر ۲۵ وات آن جداگانه باید خریداری شود.
موتو G14، از محصولات اقتصادی موتورولا در سال ۲۰۲۳ به‌شمار می‌رود که با تراشه‌ی Unisoc T616 همراه شده است. این تراشه، قدرت پردازشی خوبی برای استفاده‌های روزمره ارائه می‌دهد اما نباید چندان روی توان گرافیکی تراشه و بازی با این گوشی حساب باز کرد.
در سوی دیگر، با یک گوشی خوش‌ساخت با طراحی امروزی، سبک و خوش‌دست (۶٫۵ اینج) مانند دیگر اعضای خانواده موتورولا مواجه هستیم که وضوح صفحه‌نمایش آن به Full HD ارتقا اما نرخ نوسازی آن به ۶۰ هرتز افول پیدا کرده است. اسپیکرهای استریو یکی دیگر از ویژگی‌های خاص این گوشی به‌حساب می‌آید.
گلکسی A15 از گوشی‌های سری A سامسونگ است که پیشرفت امیدوارکننده‌ای نسبت‌به نسل قبل خود تجربه کرده و ارزش خرید آن هم‌اکنون بیش‌از پیش است. مجهزشدن گوشی به یکی از پردازنده‌های قدرتمند سری G مدیاتک یعنی Helio G99، ارتقای نمایشگر به OLED و از همه مهم‌تر امکان دریافت چهار نسخه‌ی بعدی اندروید که در بین بسیاری از گوشی‌های ارزان‌قیمت بی‌سابقه بوده، از جمله دلایلی هستند که می‌توان در توجیه ارزش خرید بالای این گوشی ارائه داد.
گلکسی A15 از رویه‌ی جدید طراحی سامسونگ در سال ۲۰۲۴ یعنی بهره‌گیری از فریم تخت و طراحی موسوم به Key Island پیروی می‌کند تا گوشی ظاهری مدرن‌تر و لوکس‌تر به‌خود بگیرد و حس‌وحال گوشی‌های ارزان‌قیمت‌تر را تداعی نکند.
گوشی پوکو M5s شیائومی از نمایشگر ۶٫۴۳ اینچی OLED استفاده می‌کند که می‌تواند آن را یک سر و گردن بالاتر از رقبایی با نمایشگر IPS LCD قرار دهد؛ البته نرخ نوسازی ۶۰ هرتزی‌اش احتمالا برای برخی از کاربران محدودیت بزرگی به‌شمار می‌آید.
شیائومی از تراشه‌ی مدیاتک Helio G95 در پوکو M5s استفاده می‌کند که در کنار ۴ گیگابایت رم، عملکرد نسبتا خوبی در کاربری روزانه و اجرای بازی‌های مختلف بتل رویال دارد؛ اما باید تنظیمات گرافیکی بازی‌ها را کمی پایین بیاورید. تراشه، مصرف باتری چندان بالایی ندارد و با یک‌ ساعت کال آو دیوتی بازی کردن حدود ۱۵ درصد از باتری ۵۰۰۰ میلی‌آمپرساعتی آن کم می‌شود.
گوشی موتو G54 موتورولا از ارزان‌ترین گوشی‌های اقتصادی با تمرکز ویژه روی سخت‌افزار به‌حساب می‌آید که به‌لطف پردازنده Dimensity 7020 و ۱۲ گیگابایت رم با اختلاف زیادی رقبای هم‌قیمت خود را کنار می‌زند. G54 از صفحه‌نمایشی ۶٫۵ اینچی با پنل IPS و وضوح FHD استفاده می‌کند. نمایشگر نرخ نوسازی ۱۲۰ هرتز را ارائه می‌دهد که این نیز مزیت بزرگی محسوب می‌شود. 
گوشی موتورولا با وجود باتری پرظرفیت ۶,۰۰۰ میلی‌آمپرساعتی که نسبت‌ به گوشی‌های دیگر، ساعت‌های بیشتری در طول روز کاربر را همراهی می‌کند، ۱۹۰ گرم وزن دارد و با استفاده از آداپتور ۳۳ وات شارژ می شود. برای عکاسی، گوشی موتورولا از ترکیب دوربین دوگانه استفاده می‌کند. دوربین اصلی آن ۵۰ مگاپیکسلی است که به سیستم لرزشگیر اپتیکال تصویر نیز مجهز است و در نور روز عکس‌های تقریبا خوبی می‌گیرد.
ردمی نوت 12S شیائومی از پردازنده Helio G96 بهره می‌برد که امکان دارد حتی نسبت‌به برخی گوشی‌های ارزان‌تر، عملکردی ضعیف‌تر از خود نشان دهد اما تمرکز سازنده در این گوشی صرفا روی عملکرد پردازشی معطوف نبوده تا از دیگر جنبه‌ها غافل شود.
مواردی چون نمایشگر ۶٫۴۳ اینچی که اندازه کاملا استانداردی محسوب می‌شود، پنل OLED با نرخ نوسازی ۹۰ هرتز و وضوح FHD، اسپیکرهای استریو، وزن ۱۷۶ گرمی و دوربین اصلی ۱۰۸ مگاپیکسلی که البته فقط جای خالی لرزشگیر اپتیکال در آن احساس می‌شود، این گوشی را در مجموع به انتخاب معقولی تبدیل می‌کنند.
گلکسی A25 شاید اندکی به‌خاطر حضور سرسختانه‌ی بریدگی قطره‌ای شکل دوربین سلفی و با وجود تلاش برای کمرنگ‌کردن این موضوع با طراحی تخت فریم، حس یک گوشی با ظاهر خسته‌کننده و قدیمی را تداعی کند، اما کره‌ای‌ها تدبیر دیگری برای رفع کمبودهای این گوشی نداشته‌اند و حداقل روی کاغذ تغییراتی را در سخت‌افزار گوشی اعمال کرده‌اند.
A25 هم‌اکنون از قدرت Exynos 1280 که همان تراشه‌ی مورد استفاده در گلکسی A53 بود بهره گرفته است. بدین ترتیب می‌توان انتظار عملکرد بسیار سریع‌تری را حداقل در بازی‌ها از این گوشی انتظار داشت. در سمت دیگر می‌توان افزایش نرخ نوسازی از ۹۰ به ۱۲۰ هرتز و افزوده‌شدن بلندگوی دوم برای بهره‌مندی از صدای استریو را شاهد بود. اجرای پیش‌فرض اندروید ۱۴ و دریافت چهارنسخه‌ی بعدی اندروید را می‌توان از دیگر ویژگی‌های متمایزکننده این گوشی با رقبا عنوان کرد.
پوکو M6 پرو شیائومی از نظر طراحی ظاهری، سازگاری بیشتری با سلیقه و انتظارات تعداد کثیری از کاربران دارد چراکه از یک نمایشگر بزرگ ۶٫۶۷ اینچی با حاشیه‌های بسیار اندک و وزن کم ۱۷۹ گرمی بهره می‌برد و همچنین خوش‌ساخت‌تر و باکیفیت‌تر از رقبایش به‌نظر می‌رسد.
این گوشی که دقیقاً همان نسخه‌ی 4G ردمی نوت ۱۳ پرو اما با دوربین ۶۴ مگاپیکسلی با عملکردی بسیار معمولی و ارزان‌تر از آن محسوب می‌شود، از تراشه Helio G99 Ultra قدرت می‌گیرد که اندکی بهبودیافته‌تر از Helio G99 عمل می‌کند. ضمناً از حسگر اثرانگشت زیر نمایشگر بهره می‌برد. اما در بخش نرم‌افزار درحالی‌که می‌توانست به نسخه‌ی ۱۴ سیستم‌عامل اندروید به‌صورت پیش‌فرض مجهز باشد، یک نسخه قدیمی‌تر با رابط کاربری MIUI را اجرا می‌کند.
پوکو F4 از نمایشگر ۶٫۶۷ اینچی OLED با نرخ نوسازی ۱۲۰ هرتز همراه با استانداردهای +HDR10 و Dolby Vision استفاده می‌کند. دوربین اصلی ۶۴ مگاپیکسلی آن نیز در نور روز عکس‌های باکیفیتی ثبت می‌کند؛ اما در محیط‌های تاریک‌تر باید کمی انتظارات خود را پایین بیاورید.
جایی که پوکو F4 واقعا در آن می‌درخشد، عملکرد سخت‌افزاری است؛ به‌طوری که ما را مجاب می‌کند تا بعد از گذشت چند سال، F4 را در فهرست 
بهترین گوشی‌های بازار
 قرار دهیم. Snapdragon 870 در رده‌ی تراشه‌های پرچم‌دار کوالکام قرار می‌گیرد و برای چندین سال ، بدون کُندی یا لگ، پاسخگوی نیازهای کاربر خواهد بود. از سوی دیگر سیستم خنک‌کننده‌ی گوشی نیز از افزایش دمای محسوس در اجرای طولانی‌مدت بازی‌ها جلوگیری می‌کند و وجود فضای ذخیره‌سازی UFS 3.1 این گوشی‌را به یکی‌از تکرارنشدنی‌ترین گوشی‌هایی (به‌خصوص برای بازی) که می‌توان با حداقل بودجه خریداری کرد، بدل می‌کند.
موتورولا اج ۴۰ نئو نسخه‌ی ارزان‌تر اج ۴۰ موتورولا به‌حساب می‌آید که برخی ویژگی‌های نسخه‌ی استاندارد را نیز به ارث برده است. اولین چیزی که در این گوشی جلب توجه می‌کند، طراحی چشم‌نواز آن است که نشان از آن دارد با یک گوشی بسیار خوش‌ساخت مواجه هستیم و با به‌کار رفتن متریال باکیفیت در ساخت بدنه، شاید نتوان در نگاه اول متوجه پلاستیکی بودن بدنه و فریم شد. حتی با وجود چنین ظرافتی، استاندارد IP68 برای مقاومت در برابر آب را نیز کسب کرده است.
این گوشی از نمایشگر OLED با لبه‌های خمیده به‌ابعاد ۶٫۵۵ اینچ استفاده می‌کند که نرخ نوسازی آن روی ۱۴۴ هرتز تنظیم شده است و از استاندارد +HDR10 نیز برخوردار است. وجود تراشه‌ی Dimensity 7030، دوربین با حسگری ۵۰ مگاپیکسلی و ابعادی بزرگ‌تر از دوربین گوشی‌های هم‌سطح خودش و باتری ۵,۰۰۰ میلی‌آمپرساعتی که از شارژ سریع ۶۷ واتی پشتیبانی می‌کند، نشانگر آن است که سازنده از سخت‌افزار نیز غافل نشده و یک دستگاه کم‌نقص را برای کاربران تدارک دیده است.
گلکسی A35، محصولی است که با ارتقا یافتن پردازنده به Exynos 1380 و همچنین شیشه‌ای شدن قاب پشتی، به‌نوعی روح گلکسی A54 در آن جریان یافته و از آن‌جایی که این گوشی را می‌توان با بودجه‌ای کمتر از گلکسی A54 خرید، اکنون این میان‌رده را ارزشمندتر از همیشه می‌بینیم. ضمن این‌که در فرایند به‌روزرسانی چهارساله‌، گلکسی A35 یک نسخه بیشتر اندروید را نیز دریافت خواهد کرد.
همچنین دوربین سلفی به‌جای بریدگی قطره‌ای شکل، درون حفره قرار گرفته و محافظت از نمایشگر با Gorilla Glass Victus Plus بهبود یافته است. به‌جز ارتقای کیفیت ساخت بدنه و پردازنده، دوربین اصلی میزبان حسگری با وضوح ۵۰ مگاپیکسلی شده است که در کنار پردازنده اگزینوس ۱۳۸۰، عکس‌ها بهتر و سریع‌تر پردازش می‌شوند؛ به‌طوری که عملکرد آن هنگامی که شرایط نوری مناسب باشد، باتوجه به هزینه‌ای که برای گوشی می‌کنید ایده‌آل به‌نظر می‌رسد.
پوکو X6 از پلتفرم مشترکی با نسخه‌ی 5G ردمی نوت ۱۳ پرو بهره می‌برد با این تفاوت که از دوربین ۶۴ مگاپیکسلی به‌جای ۲۰۰ مگاپیکسلی که عملکردی بسیار معمولی دارد، استفاده می‌کند اما از نظر قیمتی بسیار مقرون‌به‌صرفه‌تر از آن است. این گوشی نمایشگر ۶٫۶۷ اینچی ۱۲۰ هرتزی OLED دارد که وضوح آن ۱۲۲۰ × ۲۷۱۲ پیکسل بوده و نسبت‌ نمایشگر به بدنه‌ی گوشی نزدیک ۹۰ درصد است که از حاشیه‌های بسیار کم این گوشی حکایت دارد. نمایش ۶۸ میلیارد رنگ (پنل ۱۲ بیتی) و پشتیبانی از استاندارد دالبی ویژن از دیگر ویژگی‌های نمایشگر پوکو ایکس ۶ هستند.
شیائومی از پردازنده میان‌رده Snapdragon 7s Gen 2 در پوکو ایکس ۶ استفاده کرده است که سرعت قابل قبولی در کاربری‌های مختلف ارائه می‌کند. ظرفیت باتری گوشی شیائومی ۵,۱۰۰ میلی‌آمپرساعت است که با شارژر پرسرعت ۶۷ واتی، در زمان حدود ۴۰ دقیقه به‌طور کامل می‌شود. از بدنه‌ی شیشه‌ای و همچنین گواهی IP67 در این گوشی خبری نیست اما خبر خوب این‌که وزن دستگاه ۱۸۱ گرم بوده که چندان زیاد نیست. نکته‌ی قابل توجه دیگر در این گوشی محافظت نمایشگر با لایه‌ی Gorilla Glass Victus و وجود جک هدفون به‌حساب می‌آید چراکه در نسخه‌ی پرو و حتی بسیاری از گوشی‌های میان‌رده دیگر دیده نمی‌شود.
اگر طرفدار گوشی‌های ظریف، باریک و سبک هستید اما دوام و کیفیت ساخت جزء خط قرمزهای شما در انتخاب گوشی است، گوشی آنر X9b را به‌شما پیشنهاد می‌کنیم. این گوشی از نمایشگر OLED با حاشیه‌های اندک و خمیده ۶٫۷۸ اینچی و وضوح ۱۲۲۰ در ۲۶۵۲ پیکسل استفاده می‌کند که نرخ نوسازی ۱۲۰ هرتزی دارد.
پردازنده‌ی گوشی آنر Snapdragon 6 Gen 1 است که توان و راندمان بالایی در محاسبات CPU و GPU-محور ارائه می‌دهد و یکی از خصوصیات خوب دیگر آن، ظرفیت ۱۲ گیگابایتی رم به‌صورت استاندارد به‌حساب می‌آید. همچنین باتری ۵,۸۰۰ میلی‌آمپرساعتی این گوشی را به یکی از بهترین‌ها از نظر شارژدهی و عمر باتری تبدیل می‌کند. آن‌هم در شرایطی که وزن گوشی از ۱۸۵ گرم فراتر نمی‌رود. بهره‌گیری از اسپیکر مونو را می‌توان تنها نقطه ضعف بزرگ این گوشی برشمرد.
پوکو ایکس ۶ پرو از تراشه‌ی فوق‌العاده قدرتمند Dimensity 8300 Ultra مدیاتک بهره می‌برد. این تراشه از هرنظر، چه در کاربری روزمره و چه در پردازش‌های سنگین و بازی، عملکرد خیره‌کننده و کم‌نقصی در حد گوشی‌های پرچمدار به‌نمایش می‌گذارد. روان‌بودن و بهینگی را به‌وضوح می‌توان در هنگام استفاده از گوشی مشاهده کرد و به‌جرات می‌توان گفت که این گوشی در هیچ‌یک از سناریو‌های چندوظیفگی و جابجاشدن سریع بین اپ‌ها و منوها (با وجود رابط کاربری سنگین HyperOS) کم نمی‌آورد.
استفاده از سریع‌ترین تراشه فضای ذخیره‌سازی UFS 4.0 نیز دیگر جای هیچ شک و شبهه‌ای را در مورد سخت‌افزار این گوشی باقی نمی‌گذارد و خاطر خوره‌های بازی را آسوده می‌کند تا در نهایت بتوانیم عنوان قدرتمندترین میان‌رده بازار و بهترین گوشی گیمینگ اقتصادی را به پوکو X6 پرو نسبت دهیم. این گوشی نمایشگر باکیفیتی هم دارد که با وضوح بالاتر ۱۲۲۰ در ۲۷۱۲ پیکسل، ۶۸ میلیارد رنگ را به‌تصویر می‌کشد و بیش‌از ۹۰ درصد از پنل جلو را به‌خود اختصاص داده تا تجربه‌ی بصری تحت‌الشعاع حاشیه‌های مزاحم قرار نگیرد.
گوشی‌های پیکسل از جمله پیکسل ۷ محصولاتی هستند که صفر تا صد آن‌ها همگی حاصل تحقیق و توسعه‌ی گوگل بوده و می‌توانید همه‌ی آن‌چیزهایی که گوگل به‌دنبالش است را خالصانه تجربه کنید. پیکسل ۷ یک گوشی با ابعاد کوچک و جمع‌وجور است که بین طرفداران گوشی‌های کامپکت خواهان‌ بسیاری دارد چرا که فقط ۶٫۳ اینچ است و از نمایشگری OLED با نرخ نوسازی ۹۰ هرتز بهره می‌برد.
تنسور G2، نسل دوم تراشه اختصاصی گوگل برای پیکسل‌ها، قلب تپنده این گوشی را تشکیل می‌دهد که در رده تراشه‌های پرچمدار طبقه‌بندی می‌شود. گوشی از فریم فلزی و بدنه‌ی شیشه‌ای ساخته شده است تا حس دردست گرفتن یک گوشی گران‌قیمت را از کسی دریغ نکند و وجود گواهی IP68 نیز نگرانی‌ها بابت نفوذ آب به‌داخل گوشی را از بین می‌برد. پیکسل ۷ اندروید ۱۳ را اجرا می‌کند و اولین دستگاهی است که پس‌از انتشار سه نسخه‌ی بعدی، آن‌را دریافت می‌کند
گلکسی A55 به‌عنوان پریمیوم‌ترین میان‌رده‌ی سال ۲۰۲۴ سامسونگ، با فریم فلزی و تراشه‌ی جدید Exynos 1480 همین شرکت، راهی بازار شده است. دوربین‌های اصلی، اولتراواید و ماکروی A55 نسبت به سال گذشته تغییر یا پیشرفتی نداشته‌اند؛ اما به‌لطف تراشه‌ی جدید، تجربه‌ی عکاسی لذت‌بخش و قابل قبولی ارائه می‌کنند. دوربین اصلی A55،‌ امکان فیلم‌برداری 4K با نرخ ۳۰ فریم‌برثانیه را نیز در اختیار قرار می‌دهد.
در بخش نمایشگر، گلکسی A55 از پنل OLED با ابعاد ۶٫۶ اینچ (حدود ۰٫۲ اینچ بزرگ‌تر از A54) استفاده می‌کند. نمایشگر، روشنایی و دقت رنگ خوبی ارائه می‌کند؛ اما حاشیه‌های قطور اطراف آن، می‌تواند یکی از نقاط ضعف بزرگ A55 باشد و با وجود وزن ۲۱۳ گرمی نمی‌تواند جایگاهی در بین گزینه‌های خوش‌دست برای خود باز کند. با این‌حال می‌توان وجود گواهی IP67 برای مقاومت در برابر آب را یک برتری نسبت‌به رقبا به‌حساب آورد.
قاتل پرچم‌دار سامسونگ با نام گلکسی S23 FE چندی پیش در بازار موجود شد تا جایگاه سری گلکسی Fan Edition سامسونگ را در بین بهترین گوشی های بازار ایران تثبیت کند اما این‌بار در کالبدی قطورتر و سنگین‌تر از نسل پیشین‌اش. طراحی کلی این گوشی بسیار برای ما یادآور گلکسی A54 می‌شود و با شیشه‌ای شدن قاب پشتی، به‌نظر می‌رسد از پلتفرم همان گوشی برای طراحی S23 FE استفاده شده است.
این گوشی از نمایشگر ۶٫۴ اینچی با نسبت کمتر از ۸۵ درصد به بدنه بهره می‌برد که از حاشیه‌های زیاد اطراف نمایشگر این گوشی خبر می‌دهد. S23 FE در دونسخه با تراشه‌های Snapdragon 8 Gen 1 و Exynos 2200 عرضه شده که نسخه‌ی اگزینوس در بازار کشور به‌صورت گسترده توزیع می‌شود. دوربین اصلی نیز از ۱۲ به ۵۰ مگاپیکسل با امکان فیلم‌برداری 8K تغییر کرده و در کنارش دوربین تله‌فوتوی ۸ مگاپیکسلی آن را به گزینه‌ای مناسب برای عکاسی بدل می‌کند.
شیائومی 13T با پیشرفت‌های نسلی قابل توجهی مواجه شده است. از جمله اینکه هم‌اکنون از استاندارد IP67 برای مقاومت در برابر آب بهره می‌برد و به دوربین تله‌فوتوی ۵۰ مگاپیکسلی با بزرگ‌نمایی دوبرابری نسبت‌ به دوربین واید مجهز شده که لنز و مجموعه امکانات دوربین با همکاری لایکا توسعه یافته‌اند و در نتیجه با ترکیب با دوربین اصلی ۵۰ مگاپیکسلی دستتان را برای عکاسی در شرایط مختلف باز می‌گذارد.
تراشه‌ی قدرتمند Dimensity 8200 Ultra شیائومی ۱۳ تی پایداری و قدرت بسیار خوبی ارائه می‌دهد؛ به‌طوری‌که به‌راحتی می‌توانید سنگین‌ترین بازی‌های روز را به‌راحتی اجرا کنید؛ بدون آنکه بدنه‌ی گوشی به‌اندازه‌ی آزاردهنده‌ای داغ شود. این گوشی از نمایشگر 1220p و ۶٫۶۷ اینچی OLED با نرخ نوسازی ۱۴۴ هرتز و روشنایی فوق‌العاده‌ی ۲۶۰۰ نیتی بهره می‌برد؛ نمایشگری که با قابلیت نمایش ۶۸ میلیارد رنگ، به یکی از نقاط قوت اصلی گوشی تبدیل می‌شود و تجربه‌ی بصری کم‌نظیری را برای کاربر به‌ارمغان می‌آورد.
شیائومی 13T پرو، دقیقا همان شیائومی 13T است؛ البته فقط در بخش ظاهر، طراحی و کیفیت ساخت. یعنی از متریال بدنه و فریم گرفته تا ابعاد نمایشگر همگی مشترک با شیائومی 13T هستند، فقط وزن دستگاه بسته به این‌که شیشه یا چرم مصنوعی باشد، بین ۷ تا ۱۰ گرم بیشتر از نسخه‌ی استاندارد است.
درون دستگاه شاهد به‌کارگیری یکی از قدرتمندترین تراشه‌های موبایل یعنی Dimensity 9200 Plus هستیم که کم‌وبیش قدرتی در سطح تراشه‌ی پرچم‌دار کوالکام Snapdragon 8 Gen 2 دراختیارتان می‌گذارد و پایداری عملکرد بسیار خوبی دارد؛ به‌طوری‌که می‌توان بازی‌های سنگینی مانند Genshin Impact را در بالاترین تنظیمات گرافیکی با نرخ پایدار ۵۵ تا ۶۰ فریم‌برثانیه با این گوشی اجرا کرد. برای کسب اطلاعات بیشتر، حتما 
بررسی شیائومی 13T پرو
 را مطالعه کنید.
ناتینگ فون 2 یک گوشی اندرویدی اما با طراحی متفاوت است که توسط شرکت تازه تاسیس Nothing به‌عنوان جانشین نسل اول ناتینگ فون معرفی شد. قاب پشتی شیشه‌ای این گوشی به‌صورت شفاف طراحی شده تا قسمتی از قطعات داخلی گوشی نمایان باشند. همچنین طرح‌های LED موسوم به Glyph در آن دیده می‌شود که برای اطلاع‌رسانی مواردی چون تماس و اعلانات با انیمیشن‌هایی خاص کاربر دارد و می‌توان الگوهای روشن و خاموش شدن آن‌ها را از طریق سیستم‌عامل شخصی‌سازی کرد.
ناتینگ فون 2 فریمی آلومینیومی دارد و پنل پشتی از جنس شیشه با محافظت Gorilla Glass است و فرم کلی گوشی ما را بیشتر به یاد آیفون می‌اندازد. این گوشی از تراشه‌ی پرچمدار Snapdragon 8 Plus Gen 1 قدرت می‌گیرد تا از جهت اجرای بازی‌های بتل رویال با تنظیمات گرافیکی بالا و پردازش‌های سنگین خاطر جمع باشید. این گوشی از دو حسگر ۵۰ مگاپیکسلی برای ثبت تصاویر واید و اولتراواید استفاده می‌کند که در نور روز عملکرد مناسبی به‌نمایش می‌گذارند و نمایشگر آن ۶٫۷ اینچی LTPO OLED است که نرخ نوسازی را بسته به نوع محتوا بین ۱ تا ۱۲۰ هرتز تغییر می‌دهد.
پیکسل 8، گوشی پرچمدار دست‌پرورده گوگل است که طراحی آن اندکی دستخوش تغییر شده و از فرم مربعی گونه خارج شده است. با این‌حال بیرون‌زدگی نواری‌شکل ماژول دوربین به‌قوت خود باقی مانده و بخشی از هویت بصری گوشی‌های پیکسل را تشکیل داده است. این گوشی از بدنه‌ی شیشه‌ای و فریم آلومینیومی ساخته شده و اکنون با ابعاد ۶٫۲ اینچ خوش‌دست‌تر از هر زمانی شده است.
در بخش عملکرد، تنسور G3 به‌عنوان تراشه مرکزی اختصاصی این گوشی نقش‌آفرینی می‌کند که تاحدودی بهینه‌تر و سریع‌تر از قبل شده است اما کماکان اختلاف‌هایی با تراشه‌های پرچمدار دارد. نرخ نوسازی نمایشگر از ۹۰ به ۱۲۰ هرتز ارتقا داشته و روشنایی آن به‌بیش‌از ۲۰۰۰ نیت رسیده است. مجموعه‌ی دوربین‌ها تقریبا تفاوتی روی کاغذ نداشته‌اند، اما به‌لطف هوش مصنوعی و ارتقای ISP، خروجی تصاویر دوربین‌های واید ۵۰ مگاپیکسلی و اولتراواید ۱۲ مگاپیکسلی که امکان ثبت تصاویر ماکرو را نیز دارد، بهبود یافته و در شرایط نوری مختلف می‌توانند تصاویر باکیفیتی را ثبت کنند.
اگر به هر دلیلی به محصولات شرکت‌هایی مانند شیائومی و سامسونگ علاقه‌ای ندارید، پیکسل ۷ پرو گوگل با ترکیب اندروید خالص و نسل دوم تراشه‌ی تنسور G2 می‌تواند تجربه‌ای کاملاً متفاوت و لذت‌بخشی را نصیبتان کند. پیکسل ۷ پرو برای ثبت تصاویر با نهایت کیفیت و وضوح با استفاده از دوربین‌های اصلی و تله‌فوتوی ۵برابری با وضوح ۵۰ و ۴۸ مگاپیکسلی، از هسته‌ی اختصاصی برای پردازش‌های مبتنی‌بر هوش مصنوعی بهره می‌گیرد تا یکی از استثنایی‌ترین تجربه‌های عکاسی با گوشی هوشمند را برای کاربران رقم بزند.
پیکسل ۷ پرو از نمایشگری ۶٫۷ اینچی از نوع LTPO OLED با وضوح 1440p استفاده می‌کند که می‌تواند نرخ نوسازی پویا بین ۱۰ تا ۱۲۰ هرتز بسته‌به محتوای در حال پخش ارائه دهد. بدنه و فریم از شیشه و آلومینیوم ساخته شده و گواهی IP68 را دارا است. باتری ۵,۰۰۰ میلی‌آمپرساعتی این گوشی نیز حداکثر با توان ۲۳ وات، به‌صورت سیمی و بی‌سیم شارژ می‌شود و به‌صورت پیش‌فرض اندروید ۱۳ با امکان دریافت سه نسخه‌ی بعدی را اجرا می‌کند.
وان پلاس ۱۲ با ترکیب شیشه و فلز و حاشیه‌های بسیار باریک نمایشگر، از طراحی پریمیوم و مینیمالیستی بهره می‌برد که به گوشی ظاهری جذاب و کاربرپسند بخشیده است. صفحه‌نمایش LTPO OLED گوشی وان پلاس دارای وضوح 1440p با نرخ نوسازی متغیر بین یک تا ۱۲۰ هرتز بوده و با ابعاد ۶٫۸۲ اینچ، این گوشی یکی از بزرگ‌ترین نمایشگرهای موبایل را دارا است.
وان پلاس از تراشه پرچمدار Snapdragon 8 Gen 3 در پرچمدار خود استفاده کرده است که عملکرد مثال‌زدنی آن را پیش‌تر در سایر مدل‌های پرچمدار بازار شاهد بوده‌ایم. تراشه یادشده در عین مصرف پایین، قدرت بسیار زیادی در اجرای برنامه‌ها و بازی‌های مختلف دارد و تقریبا هرچیزی را به بهترین نحو اجرا می‌کند. این گوشی برای اولین بار در نسخه‌ی ۲۴ گیگابایت رم نیز عرضه شده که بیشترین میزان در بین گوشی‌های هوشمند محسوب می‌شود.
شیائومی ۱۴ با زبان طراحی به‌روز، لبه‌های تخت و ترکیب جادویی فلز و شیشه روانه‌ی بازار شده؛ گوشی طراحی یکپارچه، مستحکم و خوش‌ساختش، گواهی IP68 را نیز دریافت کرده است. نمای جلویی گوشی‌ به‌لطف حاشیه‌های بسیار باریک و حذف‌شدن خمیدگی از لبه‌های نمایشگر، ظاهر مدرنی دارد و وزن ۱۸۸گرمی گوشی به‌نسبت ابعاد ۶٫۳۶ اینچی نمایشگر، معقول به‌نظر می‌رسد؛ اما برآمدگی محسوس دوربین، مقدار از ارگونومی و زیبایی گوشی می‌کاهد.
مجموعه‌ی دوربین سه‌گانه‌ی شیائومی ۱۴ در دل جزیره‌ای مربعی‌شکل و مشکی‌رنگ قرار دارد. این مجموعه، دوربین‌های اصلی، تله‌فوتو ۳٫۲برابری و اولتراواید را دربرمی‌گیرد؛ با اینکه هر سه دوربین، ۵۰مگاپیکسلی هستند، فقط ماژول‌های تله‌فوتو و اولتراواید از حسگر یکسانی بهره می‌برند و حسگر دوربین اصلی به‌طرز محسوسی بزرگ‌تر است. دوربین‌های شیائومی ۱۴ چه در روشنایی روز، چه در تاریکی، عکس‌هایی پرجزئیات و چشم‌نواز ثبت می‌کنند و ویدیوهای 4K و 8K (دوربین اصلی) هم بسیار باکیفیت هستند.
آیفون ۱۳ اپل که چند سالی از معرفی و عرضه آن در بازار ایران می‌گذرد و آخرین گوشی اپل محسوب می‌شود که مجوز ورود به کشور و رجیستری را دارد، بدنه‌ای شیشه‌ای و فریمی آلومینیومی دارد  که دوام و زیبایی را همزمان به‌ارمغان می‌آورد. صفحه‌نمایش ۶٫۱ اینچیِ گوشی اپل از نوع Super Retina XDR OLED است که از HDR10 پشتیبانی می‌کند اما متاسفانه نرخ نوسازی آن ۶۰ هرتز بوده که اکنون در کمتر مدلِ بالارده‌ای مشاهده می‌شود.
آیفون ۱۳ از تراشه A15 Bionic قدرت می‌گیرد که هنوز هم یکی از سریع‌ترین و کارآمدترین تراشه‌های موبایلی موجود است و به‌راحتی می‌تواند سنگین‌ترین بازی‌ها را در بالاترین تنظیمات گرافیکی اجرا کند. این تراشه با استفاده از فناوری ۵ نانومتری ساخته شده که عملکردی بی‌نظیر در اجرای برنامه‌ها و وظایف هوش مصنوعی ارائه می‌دهد. گوشی اپل با رم ۴ گیگابایتی و گزینه‌های ذخیره‌سازی ۱۲۸، ۲۵۶ و ۵۱۲ گیگابایتی از نوع NVMe در بازار موجود است.
گلکسی اس 23 اولترا به‌عنوان بهترین پرچمدار سامسونگ در سال ۲۰۲۳، بهترین انتخاب ممکن در محدوده‌ی قیمتی ۵۵ میلیون تومان است. این گوشی با بهره‌مندی از تراشه‌ی Snapdragon 8 Gen 2 علاوه‌بر اینکه در کاربری روزمره عملکرد بسیار خوبی دارد، در انجام بازی‌های سنگین نیز عملکرد خیره‌کننده‌ای به‌جای می‌گذارد.
گلکسی اس ۲۳ اولترا با  بهره‌مندی از دوربین اصلی ۲۰۰ مگاپیکسلی در روشنایی روز و در تاریکی تصاویری با کیفیت ایده‌آل را به ثبت می‌رساند؛‌ از این رو در فهرست 
بهترین گوشی‌های سامسونگ از نظر دوربین
 نیز قرار می‌گیرد. نمایشگر اولد ۶٫۸ اینچی گوشی نیز با وضوح ۱۴۴۰ در ۳۰۸۸ پیکسل را نیز می‌توان جزو بهترین نمایشگرهای بازار به‌حساب آورد.
پیکسل ۸ پرو نیز از نظر طراحی با نسخه‌ی استاندارد آن هم‌سو شده و گوشه‌های بدنه نرم‌تر شده‌اند تا پایداری آن در هنگام گرفتن گوشی در دست بیشتر باشد، اما این بار بدنه‌ی شیشه‌ای آن از پوشش مات استفاده می‌کند تا جذب آثار انگشت را به‌حداقل برساند. از نظر اندازه و وزن اما شاهد تغییرات چشمگیری از نسل پیشین نیستیم.
این گوشی از نسل سوم تراشه تنسور G3 قدرت می‌گیرد که واحد پردازش تنسور آن آمادگی کامل برای اجرای مدل‌های زبانی مبتنی‌بر دستگاه جمنای نانو را پیدا کرده و اکنون می‌تواند تعداد بیشتری از پارامترهای هوش مصنوعی مولد را پشتیبانی و پردازش کند، به‌ترتیبی که می‌توانیم آن‌را اولین گوشی هوش مصنوعی اندرویدی به‌حساب بیاوریم. به‌لطف افزایش اندازه‌ی حسگرها و گشودگی دوربین‌های ۴۸ مگاپیکسلی اولتراواید و تله‌فوتو هم‌اکنون ثبت تصاویر با جزئیات و جذب نور بیشتر صورت می‌گیرد. مشخصات دوربین اصلی ۵۰ مگاپیکسلی آن تغییری نداشته است.
شیائومی ۱۴ اولترا، جدیدترین پرچمدار دوربین‌محور شیائومی است که تقریبا تمام عناصر دیگر گوشی را در به خدمت دوربین درآورده است و این مسأله به‌خصوص در بخش طراحی به‌وضوح مشاهده می‌شود. هیولای شیائومی از چهار دوربین اصلی،‌ اولتراواید و تله‌فوتو (۳٫۲ برابری و ۵ برابری) با سنسور ۵۰ مگاپیکسلی برای عکاسی استفاده می‌کند. لنز دوربین‌ها و الگوریتم پردازش تصویرشان نیز با همکاری لایکا طراحی شده‌اند.
حسگر دوربین اصلی شیائومی ۱۴ اولترا، ۸۰ درصد بزرگ‌تر از حسگر دوربین اصلی رقیبش، گلکسی S24 اولترا است. لنز دوربین اصلی از دیافراگم متغیر در بازه‌ی f/4.0 تا f/1.63 استفاده می‌کند که در حالت عکاسی Pro، می‌توان گشودگی دیافراگم را به‌اندازه‌ی دلخواه در این بازه تغییر داد. لرزشگیر اپتیکال سوار بر لنز نیز لرزش‌های دست را حین عکاسی و فیلم‌برداری، خنثی می‌کند. برای به‌دست آوردن اطلاعات کافی از عملکرد شیائومی ۱۴ اولترا در عکاسی و قابلیت‌های کیت عکاسی قدرتمندش، مقاله 
بررسی شیائومی ۱۴ اولترا
 در زومیت را از دست ندهید.
گلکسی اس 24 اولترا با امکانات کاملی همچون هفت سال به‌روزرسانی نرم‌افزاری توانسته لقب بهترین گوشی سامسونگ و حتی «کامل‌ترین پرچم‌دار سال اندروید» را از آن خود کند. مجموعه دوربین این گوشی به‌غیر از ماژول تله‌فوتوی ۵ برابری، از نظر سخت‌افزاری تغییرات چندانی را تجربه نمی‌کند و عملکرد آن نیز اختلاف ناچیزی با نسل قبل دارد.
طبق 
بررسی گلکسی S24 اولترا در زومیت
، پرچمدار سامسونگ به‌لطف بهره‌مندی از تراشه‌ی اسنپدراگون ۸ نسل ۳ عملکردی به‌مراتب سریع‌تر از نسل گذشته دارد. در اجرای بازی‌های سنگین نیز علاوه‌بر اختلاف محسوسی که با گلکسی S23 دارد،‌ از آیفون ۱۵ پرو مکس نیز پیشی می‌گیرد.
اطلاعیه: با توجه به منتفی‌‌شدن رجیستری 
گوشی‌های سری آیفون ۱۴
 و 
آیفون ۱۵
 از جمله 
آیفون ۱۴ پرو مکس
 و 
آیفون ۱۵ پرو مکس
 گوشی‌های مذکور از فهرست بهترین گوشی‌های بازار حذف شده‌اند. ضمناً به علت فقدان سرویس‌های گوگل در 
گوشی هواوی
 از عنوان کردن گوشی‌های این برند صرف‌نظر کرده‌ایم.
برای مقایسه‌ی اطلاعات فنی و قیمت روز همه‌ی گوشی‌های موبایل به 
بخش محصولات زومیت
 مراجعه کنید. به‌علاوه، در این بخش فضایی برای تبادل‌نظر درباره‌ی گوشی موبایل فراهم کرده‌ایم تا بتوانید به‌راحتی دیدگاه‌ها و سؤال‌هایتان را مطرح کنید. به نظر شما 
بهترین گوشی دنیا
 در حال حاضر کدام مدل است؟
درحال‌حاضر گلکسی S24 اولترا 
بهترین گوشی سامسونگ
 موجود در بازار است، پس‌ از آن گلکسی S23 اولترا و مدل‌های تاشدنی مانند 
گلکسی زد فولد ۵
 از بهترین گوشی‌های سامسونگ محسوب می‌شوند.
بهترین گوشی تا ۵ میلیون تومان موتو G04 موتورولا است. تراشه‌ی قدرتمند، باتری قابل قبول و نمایشگر خوب از دلایل این انتخاب محسوب می‌شوند.
شیائومی ۱۴ اولترا، 
بهترین گوشی شیائومی
 موجود در بازار ایران است. پس‌ از آن شیائومی ۱۳ اولترا بهترین گوشی شیائومی در بازار محسوب می‌شود.
بهترین گوشی تا ۱۵ میلیون تومان گلکسی A35 سامسونگ به حساب می‌آید. نمایشگر عالی، دوربین‌های خوب، طول عمر باتری مناسب و پشتیبانی نرم‌افزاری طولانی‌مدت پنج ساله از دلایل این انتخاب است."
0,"استفاده از گوشی‌های پرچم‌دار و رده‌بالا تجربه‌ی لذت‌بخشی است که بسیاری از کاربران به‌دنبال آن هستند. اما حتی اگر قیمت دلار را هم کنار بگذاریم، گوشی‌های هوشمند به‌طور کلی در سال‌های گذشته گران‌تر شده‌اند و امروزه شاهد معرفی محصولاتی با قیمت بیش از ۱۰۰۰ دلار هستیم. پرداخت چنین رقمی نه‌تنها برای اکثر مردم جامعه امکان‌پذیر نیست، بلکه به اعتقاد بسیاری مبلغ زیادی برای هزینه کردن روی گوشی موبایل محسوب می‌شود.
بنابراین مفهوم خرید گوشی دست دوم مطرح می‌شود؛ موردی که حداقل در شرایط کنونی بازار موبایل ایران برای تعداد زیادی از افراد جامعه تصمیم هوشمندانه‌ای است.
برخلاف کامپیوتر یا حتی تلویزیون، گوشی بخشی حیاتی از زندگی روزمره‌ محسوب می‌شود و نمی‌توان قید خرید آن را زد. حتی دانش‌آموزان هم نیاز مبرمی به گوشی هوشمند دارند؛ به‌خصوص در شرایط کنونی که جلسات و کلاس‌ها به‌صورت آنلاین برگزار می‌شوند. در صورتی که شرایط لازم برای خرید محصولات نو را ندارید، گزینه‌های مناسبی در بازار دست دوم وجود دارند که با کمی گشت‌و‌گذار و تحقیق می‌توان آن‌ها را یافت. بنابراین انتخاب‌های خود را به محصولات نو محدود نکنید.
هنگام خرید گوشی کارکرده لازم است به نکاتی توجه کرد تا خریدی مطمئن‌تر و بدون پشیمان را تجربه کرد. این نکات علاوه‌بر مسائل فنی و سلامت گوشی، مسائل به‌ظاره پیش‌پا‌افتاده‌ای هستند که شاید توجه به آن‌ها برای شما کارساز باشد. 
مهم‌ترین موضوعی که پیش از خرید گوشی باید مشخص کرد، تعیین انتظار و نیاز است. عمده‌ی فعالیت را چه مواردی تشکیل می‌دهند؟ آیا دستگاهی می‌خواهید که صرفاً واتساپ و تلگرام را چک کنید؟ آیا عکاسی بخش زیادی از کاربری شمار را تشکیل می‌دهد؟ اهل انجام بازی با گوشی هستید؟ با گوشی خود محتوای ویدیویی و فیلم زیاد می‌بینید؟ پاسخ شفاف به سؤال‌های بالا اطلاعات خوبی در خصوص محصولات مناسب هر کاربر ارایه می‌دهد.
پیش از خرید گوشی نو یا دست دوم قویا پیشنهاد می‌کنیم که مقاله 
راهنمای خرید گوشی هوشمند
 زومیت را مطالعه کنید. با مطالعه این مقاله دانش کاملی در خصوص درک نیازها و انتخاب نمونه‌ی ایده‌‌آل کاربر خود خواهید یافت.
همان‌طور که در 
راهنمای خرید لپ‌تاپ دست دوم
 نیز تشریح شد، دستگاه‌هایی مثل 
گوشی
، 
تبلت
، 
لپ تاپ
 و کامپیوتر با عناوین مختلفی در بازار دست دوم به فروش می‌رسند که باید با اصصطلاحات آن‌ها آشنا باشید. به‌طور کلی می‌توانیم بازار گوشی‌های دست دوم در ایران را به سه بخش اصلی تقسیم کنیم:
واژه «دست دوم» را به گوشی‌هایی می‌گویند که توسط کاربر استفاده شده باشد؛ چه یک دقیقه یا چند سال. ارزش گوشی‌های دست دوم به میزان و شرایط استفاده کاربر بازمی‌گردد. برای نمونه، محصولی که فقط دو یا سه ماه استفاده شده باشد، معمولاً از نظر فنی تفاوت زیادی با گوشی نو ندارد. ولی اگر سراغ گوشی‌های سه چهار سال پیش بروید، احتمالاً باید به‌صورت جدی به فکر تعویض باتری آن باشید. در نظر داشته باشید حتی دستگاهی که فقط دو سه ماه هم استفاده شده باشد، افت قیمت حدود ۲۰ تا ۳۰ درصد را خواهند داشت تا ارزش خرید زیادی داشته باشند. در مورد گوشی‌های دست دومی که مدت زیادی از تولیدشان می‌گذرد، فقط در شرایطی که اختلاف قیمت زیادی با مدل‌های نو داشته باشند، ارزش خرید دارند.
گوشی‌های ریفربیشد که در بازار به آن‌ها «ریفر» هم می‌گویند محصولاتی هستند که به دلیل وجود ایراد فنی به سازنده برگردانده شده‌اند. اطلاع‌رسانی ایراد موجود ممکن کار است توسط خرده‌فروش‌ها یا کاربرها انجام شود یا حتی تیم کنترل کیفیت سازنده، پس از اتمام تولید ایرادات فنی آن را پیدا کرده باشند.
این دسته از محصولات پس از بازگشت به خط تولید و رفع ایراد، دوباره در چرخه‌ی فروش قرار می‌گیرند و پسوند «ریفربیشد» را یدک می‌کشند. دستگاه‌های ریفربیشد از نظر فنی هیچ ایرادی ندارند؛ چراکه دوباره توسط تیم تضمین کیفیت شرکت سازنده بررسی شده‌اند و تمام آزمون‌های کیفی را رد کرده‌اند و در برخی شرایط نیز حتی با گارانتی (عموما بازه‌ی زمانی کمتر از محصولات نو) نیز به فروش می‌رسند.
البته متأسفانه شاهد فروش گوشی‌های ریفربیشد در بازار به‌عنوان محصولات نو هستیم درحالی‌که سازنده آن‌ها را با قیمت کمتری عرضه کرده است. برای اطلاع از شرایط نو یا ریفربیشد بودن گوشی‌ها، خرید خود را از فروشگاه‌های مطمئن با گارانتی‌های معتبر انجام دهید. همچنین می‌توانید با مراجعه به وب‌سایت سازنده و استفاده از شماره‌ سریال و IMEI، از شرایط محصول اطمینان حاصل کنید.
در ادامه فهرستی برای بررسی IMEI با روش رسمی مدنظر شرکت تولیدکنننده ذکر شده است:
اپل - 
https://checkcoverage.apple.com
اپو - 
https://support.oppo.com/in/warranty-check
ویوو - 
https://www.vivo.com/in/support/IMEI
شیائومی - 
https://www.mi.com/global/verify/#/en/tab/imei
ریلمی - 
https://www.realme.com/in/support/phonecheck
هواوی - 
https://consumer.huawei.com/in/support/warranty-query
وان‌پلاس - 
OnePlus Care app
جعبه باز مدل‌هایی هستند که کاربر خریداری کرده، ولی پس از بازکردن جعبه متوجه ایرادی در دستگاه شده یا اصلا با سلیقه و شرایط خرید وی هم‌خوانی نداشته؛ بنابراین آن را به خرده‌فروشی بازگردانده است. این مدل گوشی‌ها به دلیل اینکه باز شده و به قولی «اوپن باکس» یا «جعبه باز» هستند، امکان فروش مجدد ندارند؛ بنابراین فروش به ناچار باید آن‌ها با نام کالای «جعبه باز» بفروشد.
کالاهای جعبه باز مثل هندوانه‌ی دربسته هستند و باید پیش از خریدشان اطلاعات کافی در مورد دلیل مرجوع شدنشان به‌دست بیاورید. در نظر داشته باشید که محصولات جعبه باز همیشه ایراد فنی ندارند و برخی از کالاها صرفاً به دلیل سلیقه شخصی، کامل نبودن لوازم داخل جعبه یا دلایل پیش‌پاافتاده مثل سالم نبودن جعبه یا ایرادات ظاهری مثل خط و خش جزئی مرجوع شده‌اند.
بسیاری از خرده‌فروشی‌های جهان این دسته از محصولات را با قیمت بسیار کمتری به فروش می‌رسانند و در صورت وجود هرگونه ایراد، جزئیات خرابی را در شرایط فروش ذکر می‌کنند. دیجیکالا یکی از فروشگاه‌های مطرح کشور بود که یک بار در ماه اقدام به فروش محصولات جعبه‌باز می‌کرد. اما این روند نیز مدتی است متوقف شده است و درحال‌حاضر امکان خرید این دسته از محصولات در کشورمان وجود ندارد.
پس از آشنایی با نیاز‌های خود، بودجه، انتخاب محصول ایدئال و اطلاع از اصطلاحات بازار گوشی‌های دست دوم، باید به‌دنبال مکانی امن برای خرید گوشی دست دوم باشید. راه‌های زیادی برای خرید گوشی دست دوم وجود دارد، ولی ازآنجاکه خرید دست دوم هر نوع کالایی، ریسک زیادی دارد، بهتر است که به‌دنبال فروشگاه‌های معتبر باشید تا با حداقل ریسک مواجه شوید. به‌صورت کلی چند راه کلی برای خرید گوشی دست دوم وجود دارد:
بهترین گزینه‌ی موجود برای تهیه‌ی گوشی دست دوم، خرید از فردی آشنا و قابل اعتماد است. بدین ترتیب به‌خوبی با پرس‌و‌جو می‌توانید تا حد خوبی از شرایط استفاده و وضعیت سلامتی دستگاه مطلع شوید و حتی پس از خرید و در صورت وجود هرگونه مشکلی می‌توانید با فروشنده ارتباط گرفته و برای حل مشکل راه‌حلی بیابید.
چه در زمینه‌ی گوشی، چه کامپیوتر و لپ‌تاپ، فروشگاه‌هایی وجود دارند که به‌صورت تخصصی در این حوزه فعالیت می‌کنند. این فروشگاه‌ها نماد اعتماد الکترونیک دارند و در درجه دوم، مهلت تستی چند روزه در اختیارتان قرار می‌دهند تا بتوانید تمامی بخش‌های گوشی را بررسی و از صحت عملکرد آن‌ها اطمینان حاصل کنید.
در سوی دیگر سعی کنید تا جای ممکن به سراغ فروشگاه‌هایی که نماد اعتماد الکترونیک ندارند نروید؛ چراکه در صورت بروز مشکل یا خراب بودن گوشی، امکان پیگیری قضایی و شکایت را نخواهید داشت. همچنین تا جای ممکن سراغ صفحه‌های اینستاگرامی یا فروشگاه‌هایی که آدرس یا شماره تلفن ثابت ندارند نروید.
اگر هم می‌خواهید از اشخاص خرید کنید و دنبال آگهی‌های دست دوم هستید، دیگر لازم نیست به تصاویر بسنده کنید؛ چراکه قرار است گوشی را از نزدیک ببینید و با آن کار کنید. اگر آگهی فروش گوشی موردنظر خود را در سایت‌هایی مثل دیوار یا شیپور دیدید، حتماً با فروشنده هماهنگ کنید که قرار است گوشی را با سیم خودتان تست کنید و می‌خواهید چند دقیقه‌ای پیش از خرید با آن کار کنید. اگر فروشنده با این موضوع مخالفت کرد، به سراغ آگهی دیگری بروید. همچنین در خصوص وجود جعبه‌ی دستگاه (جهت اطمینان از سرقتی نبودن) و متعلقات آن اطمینان حاصل کنید.
مهم‌ترین قانون خرید محصولات دست دوم، انجام معامله به‌صورت حضوری و خرید محصول پس از بررسی کامل شرایط عملکرد آن است. هیچ‌گاه گوشی دست دوم را پیش از بررسی اجزای مختلف و شرایط سلامت آن و به‌صورت غیرحضوری (مگر اطمینان کامل به فروشنده) خریداری نکنید.
فروشنده‌های گوشی‌های دست دوم (به‌خصوص آگهی‌های اشخاص) عموما ایرادات و شرایط سلامت دستگاه را صادقانه اعلام نمی‌کنند و شاهد درج عبارت «در حد آک» در آگهی بسیاری محصولات با کارکرد بیش از یک سال هستیم که موضوعی مضحک است. همچنین بسیاری از فروشنده‌ها فرض را بر نبود فرصت و دانش کافی خریدار جهت بررسی عمیق تمامی بخش‌های دستگاه قرار می‌دهند؛ بنابراین سعی می‌کنند تا جای ممکن از بیان کردن ایرادات فنی گوشی چشم‌پوشی کنند. برای اینکه تا جای ممکن قربانی این ترفند فروش نشوید، باید در فرصت کمی که فروشنده در اختیارتان قرار می‌دهد، بیشتر بخش‌های گوشی را تست کنید.
اگر قرار است گوشی را از شخص خریداری کنید، سعی کنید پیش از مراجعه جهت انجام حضوری معامله، این موارد را همراه خود داشته باشید:
در مدت زمان کوتاهی که گوشی در اختیارتان خواهد بود، باید تا جای ممکن آن را بررسی کنید. مراحل زیر می‌تواند فرایند بررسی گوشی را برایتان راحت‌تر کند:
پیش از اینکه کلید پاور را برای روشن کردن گوشی نگه دارید، بهتر است که ظاهر و بدنه گوشی را بررسی کنید. این کار را زیر نور انجام دهید تا حتی کوچک‌ترین آسیب‌های فیزیکی هم به‌طور کامل مشخص شوند. از صفحه‌نمایش شروع کنید که معمولاً بیشترین خط و خش را به خود جذب می‌کند؛ همچنین گوشی را روشن کرده و با نمایشگر آن کار کنید و حواس‌تان جمع باشد که مشکلات رایجی مانند سایه افتادن، پیکسل سوختگی، تعویضی بودن نمایشگر و مشکل تاچ در آن وجود نداشته باشد. اگر گوشی محافظ صفحه دارد، آن را بردارید تا میزان خط و خش خود صفحه را ببینید. فریم دور گوشی را هم با دقت بالا بررسی کنید. مطمئن شوید که خط و خش یا فرورفتگی روی قاب نباشد. در نهایت قاب پشت گوشی را چک کنید که از نظر ظاهری سالم باشد.
لنز(های) دوربین را هم بررسی کنید تا از نبود خط و خش یا ترک روی آن‌ها مطمئن شوید. همه کلیدهای گوشی را فشار دهید تا ببینید به درستی و روانی کار می‌کنند.
تنها بخش گوشی‌های هوشمند که در هر شرایطی و طی مرور زمان فرسوده می‌شود، باتری است. همچنین این بخش نیز اصلی‌ترین چالش در خرید گوشی دست دوم است؛ زیرا سیکل شارژ بالای گوشی‌های دست دوم (به‌خصوص انواعی با عمر بیش از دو سال) عملکرد باتری را به شکل قابل توجهی کاهش داده است. بدین ترتیب احتمالاً باید به‌دنبال تعویض باتری باشید که البته با بازاری مملو از باتری‌های تقلبی و متفرقه یافتن نمونه‌ی اصلی امری بسیار دشوار است.
به‌گفته‌ی اپل گوشی‌های آیفون ۸۰ درصد ظرفیت باتری خود را بعد از ۵۰۰ سیکل شارژ از دست می‌دهند. بدین ترتیب می‌توان عمر مفید باتری آیفون‌ را به‌صورت زیر در نظر گرفت:
اگر گوشی هوشمندی می‌خرید که باتری آن قابل‌تعویض است، قاب پشت گوشی را باز کنید. پیش از هر چیز بررسی کنید که باتری گوشی اصل است یا متفرقه. اگر باتری گوشی تعویض شده باشد، می‌توانید تخفیف زیادی از فروشنده درخواست کنید. با توجه به اینکه اکثر گوشی‌های امروزی، امکان تعویض باتری را به کاربر نمی‌دهند، این موضوع را باید مد نظر داشته باشید؛ چراکه تعویض باتری گوشی‌های امروزی، نیاز به باز شدن گوشی توسط تعمیرکار دارد و این کار، هزینه زیادی خواهد داشت.
برای بررسی باتری گوشی‌های اندرویدی می‌توانید از اپلیکیشن‌های بررسی شرایط باتری مانند 
Accu​Battery
 بهره ببرید. در خصوص گوشی‌های اپل و سیستم‌عامل iOS‌ نیز می‌توانید با مراجعه به بخش تنظیمات، منوی Battery و بخش Battery Health شرایط سلامت باتری را مشاهده کنید.
سیم‌کارت و کارت حافظه خود را داخل گوشی قرار دهید و آن را روشن کنید. با گوشی تماس بگیرید، پیام کوتاه یا همان اس‌ام‌اس ارسال کنید و به اینترنت سیم‌کارت وصل شوید. پس از تست کردن همه این موارد، وارد برنامه فایل منیجر شوید و دقت کنید که گوشی، کارت حافظه شما را به درستی شناخته باشد. البته این مورد آخری در مورد گوشی‌های آیفون کاربردی ندارد.
در همین حال درگاه‌های دیگر مثل خروجی صوتی ۳٫۵ میلی‌متری یا همان جک هدفون و کابل شارژ دستگاه را هم بررسی کنید. اگر گوشی مورد نظرتان از مدل‌هایی است که جک هدفون دارد، کافی است هدفون خود را به گوشی وصل کنید و یک آهنگ یا ویدئو پخش کنید. برای تست درگاه USB هم آن را هم به کامپیوتر وصل کنید هم به شارژر تا مطمئن شوید که هم درست شارژ می‌شود و هم کامپیوتر می‌تواند گوشی را شناسایی کند.
ضروری است که در گام بعدی به بررسی مواردی مانند اسپیکر اصلی و اسپیکر مکالمه، ویبره، میکروفون، دوربین‌های پشتی و دوربین سلفی، اتصال وای‌فای و بلوتوث بپردازید تا از سلامت ان‌ها اطمینان حاصل کنید؛ همچنین برای بررسی مشکلات احتمالی سخت‌افزار گوشی می‌توان از نرم‌افزار 
Phone Doctor Plus
،‌ برنامه‌ی 
Phone Check and Test
 یا 
TestM Hardware
 و 
Test Your Android
 استفاده کرد. این برنامه‌ها فهرست کاملی از موارد مهمی که باید پیش از خرید گوشی دست دوم بررسی کنید را دارند و کمک خوبی به شما خواهند کرد.
این موضوع هنگام خرید گوشی‌های آیفون حساس‌تر می‌شود. گوشی را در حضور خریدار به تنظیمات کارخانه برگردانید یا به اصطلاح فکتوری ریست کنید. اگر روی گوشی 
حساب اپل آیدی
 یا گوگل تنظیم شده باشد، این کار را نمی‌توانید انجام دهید و در آینده هم به مشکل برمی‌خورید. زمانی‌که گوشی فکتوری ریست شد و توانستید با حساب کاربری خود وارد شوید، خیالتان تا حد زیادی از بابت نرم‌افزار راحت می‌شود.
وضعیت جعبه و لوازم جانبی داخل جعبه گوشی نه‌تنها مزیتی برای گوشی دست دوم محسوب می‌شود، بلکه می‌تواند دید خوبی هم از فروشنده به شما بدهد. برای نمونه، اگر فروشنده‌ای، جعبه اصلی گوشی را هنوز نگه داشته است، نشان می‌دهد که شخصی مرتب بوده و احتمالاً مراقبت خوبی از گوشی طی عمر آن داشته است. اگر گوشی از روزی که خریداری شده، محافظ صفحه داشته و داخل قاب بوده است، با تقریب زیاد می‌توانید جمع‌بندی کنید که احتمالاً به مشکل بزرگی برنخواهید خورد. 
این موضوع هم که شارژر اصلی گوشی داخل جعبه آن باشد، اهمیت زیادی دارد؛ چراکه اکثر گوشی‌های امروزی از فناوری شارژ سریع پشتیبانی می‌کنند که فقط با شارژر اصلی آن‌ها کار می‌کند؛ ضمناً پیش از مراجعه‌ی حضوری برای بررسی جعبه و محتویات آن، با جستجوی نام گوشی و تماشای چند ویدئوی آنباکس از گوشی موردنظر، از اقلام همراه آن اطلاع پیدا کرده و هنگام خرید گوشی آن‌ها را بررسی کنید. بودن تمامی اقلام داخل جعبه، همراه گوشی می‌تواند نشان‌دهنده‌ی صداقت فروشنده نیز باشد؛ البته ابتدا از سلامت این اقلام اطمینان حاصل کنید.
یکی از مهم‌ترین موارد که موقع خرید گوشی دست دوم باید توجه کنید، رجیستری گوشی است. حتماً دقت کنید که در توضیحات آگهی قید شده باشد که گوشی رجیستر شده است. دلیل اصلی قیمت پایین برخی از آگهی‌ها، این است که این گوشی‌ها رجیستر نشده‌اند و بدین ترتیب در شبکه‌ی موبایل کشور قادر به فعالیت نخواهند بود.
اگر گوشی رجیستر شده است، فروشنده باید ازطریق سامانه همتا یا شماره‌گیری #7777* مالکیت گوشی را از سیم‌کارت خود به سیم‌کارت خریدار انتقال دهد. این فرایند بسیار ساده و سریع انجام می‌شود؛ بنابراین در نظر داشته باشید تا زمانی‌که پیام کوتاه مبنی بر فعال شدن گوشی را دریافت نکرده‌اید، مالک واقعی گوشی محسوب نمی‌شوید.
در نظر داشته باشید که ازطریق سامانه همتا و با وارد کردن کد IMEI گوشی، می‌تواند تاریخچه مالکیت گوشی و همچنین نوع واردات آن به کشور (مسافری، شرکتی و...) را ملاحظه کنید؛ همچنین برای اطمنیان خاطر بیشتر فاکتور خرید گوشی و کارت یا برگه‌ی گارانتی را نیز از فروشنده درخواست کنید تا خیالتان از دزدی نبودن گوشی راحت شود و هم اینکه درصورت باقی ماندن مهلت گارانتی،‌ در مواقع نیاز بتوانید از آن استفاده کنید.
چانه‌زنی یکی از کاربردی‌ترین مهارت‌های زندگی محسوب می‌شود که تسلط بر آن می‌تواند کیفیت کلی زندگی‌تان را بهبود بخشد. در مورد خرید گوشی دست دوم هم قوانینی وجود دارد که می‌توانید هنگام مذاکره با فروشنده استفاده کنید:
یکی از قوانین اصلی در خرید محصولات دست دوم، صبر و تامل برای یافتن محصول مدنظر و ایدئال است. کلید یافتن گزینه‌هایی با ارزش خرید بالا، تامل و استمرار در روند خرید است. اگر به فکر خرید محصولی دست دوم هستید، در بازه‌ی زمانی بلند مدتی و به‌صورت روزانه (حتی تا یک ماه) اقدام به مرور آگهی‌های فروش کنید تا نمونه‌ای تمیز، مناسب و خوش‌قیمت را بیابید. عموما تعجیل در تهیه‌ی محصول دست دوم منجر به خرید دستگاهی با کیفیت و ارزش خرید پایین می‌شود.
تقریباً تمام نکات لازم برای خرید گوشی آیفون کارکرده لابه‌لای پاراگراف‌های بالایی گفته شد، اما برخی موارد به‌صورت تکمیلی‌ یا صرفاً جهت تأکید در ادامه توضیح داده می‌شود. هنگام خرید آیفون قدیمی و کارکرده لازم است به موارد زیر توجه کنید:
به طور خلاصه، هنگام خرید آیفون دست دوم، دستگاه را به طور کامل بررسی کنید، وضعیت فیزیکی آن را به طور دقیق مشاهده و بررسی کنید، از صحت شماره IMEI آن لطمینان حاصل کرده و تأیید کنید که iCloud قفل نشده است. علاوه‌براین، ظرفیت حافظه ذخیره سازی، سلامت باتری، وضعیت رجیستری و گارانتی را در نظر بگیرید تا مطمئن شوید که خریدی هوشمندانه انجام می‌دهید.
هنگام خرید گوشی کارکرده شیائومی نیاز نیست قواعد خاصی را رعایت کنید و تنها دانستن و به کار بردن نکاتی که پیش‌تر در این مقاله عنوان شد، کارگشا خواهد بود؛ البته باید دقت کنید که نرم‌افزار و رابط کاربری گوشی نسخه‌ی چین یا اصطلاحاً رام چین نباشد و حتماً از وجود گوگل پلی و خدمات گوگل روی گوشی مطمئن شوید.
برخی از کاربران اقدام به نصب کاستوم رام یا به‌نوعی رابط کاربری شخصی‌‍سازی شده و شخص ثالث روی گوشی‌های شیائومی می‌کنند تا گوشی قدیمی‌شان که دیگر آپدیتی دریافت نمی‌کند را از نظر نرم‌افزاری به‌روز نگه دارند؛ همچنین بعد از نصب کاستوم رام سازگار، اگر خود کاستوم رام مشکلی نداشته باشد، در اکثر مواقع سرعت گوشی و شارژدهی آن به‌طور محسوسی بهتر از روز اول آن می‌شود.
برای مثال تجربه‌ی شخصی نگارنده در رابطه‌با نصب کاستوم رام «پیکسل اکسپرینس» روی گوشی ردمی 3s این است که بعد از نصب، سرعت و عملکرد گوشی حداقل ۴۰ درصد نسبت‌به آخرین به‌روزرسانی خود شیائومی، افزایش داشت. البته ذکر این نکته در اینجا به‌این‌خاطر است، که هنگام نصب کاستوم رام، برخی نرم‌افزارهای بانکی روی دستگاه اجرا نمی‌شوند. پس اگر با این مسائل آشنایی ندارید، پیشنهاد می‌شود گوشی دست دومی که با نرم‌افزار و رابط کاربری اصلی شیائومی به فروش نمی‌رسد را نخرید.
همچنین برای تست سخت‌افزار گوشی دست دوم شیائومی می‌توان با وارد کردن کد *#*#۶۴۸۴#*#* در شماره‌گیر گوشی شیائومی مجهزبه MIUI وارد بخش تست سخت‌افزار گوشی شد و به‌ترتیب مواردی مانند نمایشگر، اسپیکر،‌وای‌فای و ... را مورد آرمون قرار داد و از سلامت آن اطمینان حاصل کرد.
هنگام خرید گوشی‌های دست دوم گلکسی سامسونگ، رعایت نکاتی که پیش‌تر در همین مقاله گفته شد، کافی خواهد بود؛ البته به‌دلیل اینکه سامسونگ در بیشتر مدل‌های خود از نمایشگرهای AMOLED و سوپر AMOLED استفاده می‌کند، برخی از مشکلات نمایشگرهای OLED لازم است که بادقت بیشتری بررسی شود.
گفتنی است صفحه‌ی نمایش ممکن است دارای خراش، ترک یا پیکسل‌های مرده باشد. برخی از  مدل‌های قدیمی‌تر گوشی سامسونگ نیز ممکن است مشکلاتی مانند پیکسل سوختگی داشته باشند که می‌تواند منجر به باقی ماندن تصویر شبح‌مانند روی صفحه‌نمایش شود.
فرمول مشخصی که مختص خرید گوشی کارکرده هواوی باشد وجود ندارد و با رعایت مواردی که در این مقاله تابه‌اینجا ذکر شد، می‌توانید خریدی با ضریب اطمینان بالا را تجربه کنید. البته مشکل نمایشگرهای OLED در گوشی‌های پرچم‌دار هواوی مانند سری پی و سری Mate نیز رایج است که باید در این مورد دقت کنید.
همچنین این موضوع را در نظر بگیرید که گوشی‌های جدید هواوی خدمات گوگل را پشتیبانی نمی‌کنند و اگر برای کار کردن با گوشی وابسته گوگل و خدماتی مانند جیمیل، فوتوز، کروم و گوگل پلی هستید، بهتر است به فکر خرید گوشی‌های قدیمی هواوی که سال ساختی قبل از ۲۰۲۰ دارند، باشید. آخرین گوشی هواوی مجهزبه خدمات گوگل پی ۳۰ پرو است و گوشی‌های بعدی مانند میت ۴۰ پرو،‌پی ۴۰ پرو و بعد از آن از خدمات خود هواوی به‌جای خدمات گوگل استفاده می‌کنند.
اینکه آیا جایگزین کردن یک گوشی قدیمی با یک گوشی کاملاً جدید ایده خوبی است یا خیر به عوامل مختلفی مانند وضعیت گوشی قدیمی، بودجه و نیازها و ترجیحات شما بستگی دارد.
اگر موبایل قدیمی شما هنوز در شرایط خوبی است و نیازهای شما را برآورده می‌کند، هرچند نسخه‌ی نرم‌افزار آن قدیمی باشد، ممکن است دلیل قانع‌کننده‌ای برای جایگزینی آن با یک گوشی جدید وجود نداشته باشد. از طرف دیگر، اگر گوشی شما خیلی قدیمی و آسیب دیده است یا دیگر به درستی کار نمی‌کند، ارتقا به گوشی جدید می‌تواند ایده خوبی باشد.
البته بودجه شما نیز بسیار مهم است. باتوجه‌به قیمت‌های سرسام‌آور حال حاضر بازار موبایل، ممکن است دیگر نتوانید گوشی مورد علاقه‌ی خود را تهیه کنید و راه خود را به سمت گوشی‌های اقتصادی یا نهایتاً میان‌رده‌ها کج کنید. در این‌صورت احتمالاً کیفیت ساخت و حس گوشی قدیمی شما بسیار بهتر از گوشی جدید باشد و شاید نگه داشتن گوشی قدیمی‌تان، ایده‌ی چندان بدی نباشد.
در نهایت، تصمیم برای جایگزینی یک گوشی قدیمی با یک گوشی جدید باید بر اساس شرایط و اولویت های فردی شما باشد. قبل از تصمیم‌گیری نیازها، بودجه و وضعیت تلفن فعلی خود را چند بار مرور کرده و همگی موارد را در نظر بگیرید.
موضوع مهمی که باید در نظر بگیرید، اتمام دوران نورآوری‌های بنیادین در دنیای گوشی‌های موبایل است. گوشی‌هایی که امروزه وارد بازار می‌شود، تفاوت خیلی زیادی با محصولات یکی دو سال قبل ندارند؛ بنابراین خرید گوشی دست دوم در بازه‌ی زمانی فعلی توجیه زیادی دارد.
گوشی‌های اندرویدی در مقایسه با 
گوشی‌های اپل
 افت قیمت بیشتری دارند و می‌توانید مدل‌های سال‌های گذشته را با ۶۰ درصد قیمت مدل‌های نو پیدا کنید. آیفون‌ها شرایط خاصی دارند و افت قیمت کمتری داشته و به‌همین دلیل برخی مواقع ارزش خرید بسیار پایین‌تری نسبت به رقبای اندرویدی خود دارند. از سوی دیگر، آیفون‌های قدیمی مثل 
آیفون ۷
 هم هنوز گوشی‌های قابل قبولی برای کاربری‌های روزانه محسوب می‌شوند و اگر مشکل باتری نداشته باشند (که قطعاً دارند)، می‌توانید به خرید آن‌ها فکر کنید.
نظر شما در مورد خرید گوشی دست دوم چیست؟ اگر قبلا گوشی دست دوم خریده‌اید، تجربه آن را با ما در بخش نظرات به اشتراک بگذارید.
به‌روزرسانی: مقاله‌ی پیش‌رو در تاریخ ۲۱ خرداد ۱۴۰۲ به‌روز شد.
عوض کردن گوشی کارکرده با گوشی جدید در صورتی می‌تواند کار درستی باشد که گوشی قدیمی شما واقعاً از کار افتاده و خراب باشد یا از نظر سرعت و حافظه ذخیره‌سازی نیاز شما رار برآورده نکند. ولی اگر گوشی شما ظاهر نسبتاً تمیزی با کارکرد معمولی دارد، پیشنهاد می‌شود همچنان گوشی قدیمی خود را استفاده کنید،‌هرچند که نرم‌افزار آن قدیمی شده باشد.
بازار خرید و فروش گوشی دست دوم اپل مانند همیشه بسیار داغ است. در این میان هنگام خرید گوشی آیفون کارکرده باید نکاتی را رعایت کنید که به تفصیل در این مقاله توضیح دادیم، اما به شکل خلاصه؛ سلامت باتری، سلامت ظاهری و نمایشگر، بررسی IMEI گوشی و تطبیق آن با کد روی جعبه، بحث رجیستری، قفل آیکلاد نبودن و خیلی قدیمی نبودن گوشی از نکاتی است نیاز به بررسی دارد.
نکاتی که لازم است قبل از خرید گوشی کارکرده سامسونگ رعایت کنید، چندان تفاوپتی با سایر برندها ندارد، اما به‌دلیل استفاده بیشتر سامسونگ از پنل‌های AMOLED و سوپر AMOLED در نمایشگر گوشی‌هایش، باید به پیکسل سوخنه نبودن و نداشتن هاله روی نمایشگر دقت بیشتری کرد.
از مواردی که در تعیین قیمت گوشی کارکرده موثر است، تمیز بودن ظاهری و نداشتن ایراد اساسی اسخت‌افزاری و نرم‌افزاری در گوشی مورد نظر است. همچنین بررسی رجیستری و اصلی بودن کارتن و لوازم همراه گوشی در قیمت گوشی دست دوم مهم خواهد بود. گفتنی است که هرچه گوشی قدیم‌تر باشد درصد بیشتری نسبت‌به قیمت زمان عرضه‌ی آن کم خواهد شد و پیشنهاد می‌شود گوشی با بیش‌از ۳ سال طول عمر را نخرید."
0,"درحالی‌که حدود یک هفته از رونمایی رسمی گوشی‌های سری 
پیورا ۷۰
 می‌گذرد، زومیت نگاهی نزدیک به این محصولات انداخته است تا ضمن آشنایی با ویژگی‌های نرم‌افزاری و سخت‌افزاری، کیفیت ساخت‌ پرچمدارهای هیجان‌انگیز هواوی را ببینید. 
پیورا ۷۰ اولین گوشی از سری پیورا محسوب می‌شود و برای جایگزینی با سری P رونمایی شده است. گوشی‌های خانواده‌ی پیورا ۷۰ تحولات نسلی چشمگیری تجربه کرده‌اند و از طراحی جدیدی با نام Vane Design استفاده می‌کنند. 
خانواده‌ی پیورا ۷۰ هواوی شامل چهار مدل عادی، 
پیورا ۷۰ پرو
، 
پیورا ۷۰ پرو پلاس
 و 
پیورا ۷۰ اولترا
 است و خبرنگاران زومیت با حضور در چین شانس کار با سه مدل اول را پیدا کردند. 
همان‌طور که انتظار داشتیم، کیفیت ساخت دستگاه‌های هواوی بسیار بالا است و قطعات مختلف با دقت روی هم سوار شده‌اند. این گوشی‌ها در رنگ‌های متنوع به دست مشتریان می‌رسند.
هواوی پیورا ۷۰ به مناسبت ۱۲ سالگی گوشی Ascend P1 رونمایی شد، همان دستگاهی که دوران گوشی‌های دوربین‌محور سری P را آغاز کرد. در همین راستا گوشی‌های سری پیورا ۷۰ نیز توجه ویژه‌ای به دوربین دارند. 
پیورا ۷۰ دوربین اصلی ۵۰ مگاپیکسلی با لرزش‌گیر اپتیکال و دیافراگم متغیر (از f/1.4 تا f/4.0) دارد و از دوربین فوق عریض ۱۳ مگاپیکسلی و دوربین پریسکوپی تله‌فوتو ۱۲ مگاپیکسلی با بزرگ‌نمایی پنج برابری استفاده می‌کند. 
در مدل پرو شاهد همان دوربین اصلی هستیم، اما وضوح حسگر در دوربین‌های فوق عریض و تله‌فوتو به ۱۲٫۵ و ۴۸ مگاپیکسل تغییر کرده است. 
گوشی پیورا ۷۰ پرو پلاس در پنل پشتی از دوربین ۵۰ مگاپیکسلی با حسگر OV50H، سیستم دیافراگم متغیر و لرزش‌گیر اپتیکال استفاده می‌کند. 
مدل پرو پلاس دوربین فوق عریض ۱۲٫۵ مگاپیکسلی و دوربین تله‌فوتو پریسکوپی ۴۸ مگاپیکسلی با بزرگ‌نمایی ۳٫۵ برابری دارد و در بالای نمایشگرش به دوربین سلفی ۱۳ مگاپیکسلی مجهز است.
گوشی‌های سری پیورا ۷۰ هواوی از پردازنده‌ی جدید کرین ۹۰۱۰ استفاده می‌کنند که به‌صورت اختصاصی ساخته شده است و بنچمارک‌های اولیه نشان می‌دهند که عملکردی مثل پردازنده‌های میان‌رده‌ی اسنپدراگون دارد. 
فعلاً امکان ثبت بنچمارک اختصاصی را نداشتیم، اما در آینده اگر پیورا ۷۰ به دفتر زومیت برسد، تست‌های عمیقی روی گوشی انجام خواهیم داد تا با عملکرد آن آشنا شویم. 
نسل جدید 
گوشی هواوی
 نه‌تنها در زمینه‌ی عکس‌برداری پیشرفت کرده، بلکه در حوزه‌ی نمایشگر نیز حرف‌های زیادی برای گفتن دارد. ارزان‌ترین مدل از این خانواده به نمایشگر ۶٫۶ اینچ LTPO اولد با نرخ نوسازی ۱۲۰ هرتز مجهز است و از شیشه‌ی محافظ Kunlun استفاده می‌کند. مدل‌های دیگر نیز به نمایشگرهای بسیار باکیفیتی مجهز هستند.
گوشی‌های نسل جدید هواوی از باتری پرظرفیت با شارژ سریع استفاده می‌کنند و با سیستم‌عامل HarmonyOS 4.2 در دسترس قرار می‌گیرند. 
قیمت گوشی
 های سری پیورا ۷۰ در مدل پایه از حدود ۹۰۰ دلار شروع می‌شود."
0,"موتورولا در سال‌های اخیر تلاش کرده است تا با عرضه‌ی گوشی‌های کارآمد به‌ویژه در دسته‌های میان‌رده و اقتصادی، جایگاه خود را در بازار موبایل تثبیت کند؛ کاری که با وجود برندهای بزرگی مانند شیائومی، سامسونگ، پوکو و هواوی کمی دشوار به‌نظر می‌رسد. اج ۴۰، یکی از میان‌رده‌های اخیر موتورولا، در همین استراتژی می‌گنجد و باید با دستگاه‌های محبوبی همچون 
شیائومی ۱۳ لایت
 یا حتی 
گلکسی A54
 رقابت کند.
گوشی موتورولا اج ۴۰ از سوی 
شرکت هما تلکام
 برای بررسی دراختیار زومیت قرار گرفته است.
بی‌شک نخستین ویژگی موتورولا Edge 40 که نظر هر کاربری را به خود جلب می‌کند، ظاهر بسیار زیبای آن است. طراحی دلربای اج ۴۰، این گوشی را از انبوه میان‌رده‌های بازار متمایز می‌سازد. ما رنگ سبز 
موتورولا اج ۴۰
 را برای بررسی در اختیار داریم که بدنه‌ای از جنس چرم مصنوعی دارد، این بافت چرمی در بدنه‌ی مدل‌های مشکی و قرمز هم دیده می‌شود؛ اما طراحان موتورولا در رنگ سرمه‌ای به‌سراغ پلاستیک مات رفته‌اند.
چرم مصنوعی به‌کاررفته در بدنه‌ی موتورولا اج ۴۰ حس بسیار خوشایندی دارد، این حس در کنار راحتی استفاده از گوشی به‌لطف وزن ۱۷۱ گرمی، ضخامت ۷٫۶ میلی‌متری‌ و خمیدگی کناره‌های بدنه، اج ۴۰ را به یکی از خوش‌دست‌ترین گوشی‌های حال حاضر بازار بدل می‌سازد. خمیدگی پنل پشتی با انحنای کمی به کناره‌های فریم آلومینیومی گوشی پیوند می‌خورد؛ موتورولا فریم دستگاه را نیز به رنگ بدنه درآورده است تا گوشی ظاهر یکنواخت‌تری به خود بگیرد.
کیفیت ساخت خوب در کنار ارگونومی جذاب و گواهی IP68
استفاده از آلومینیوم آن هم برای یک گوشی میان‌رده باعث می‌شود تا Edge 40 به‌راحتی بتواند خود را از رقبا متمایز کند و گوشی با‌کیفیت‌تری باشد. یکی از ویژگی‌های دیگر گوشی جدید موتورولا که به‌شخصه طرفدار آن هستم، طراحی فریم دوربین‌های آن است؛ چرا که لنز دوربین‌ها بیرون‌زدگی زیادی ندارد و فریم دوربین نیز کاملا یکپارچه با پنل پشتی طراحی شده و ظاهر محصول را تحت تأثیر قرار نمی‌دهد.
بدنه‌ی اج ۴۰ در کنار زیبایی‌اش، مقاومت بسیار خوبی هم دارد؛ به‌طوری که موتورولا توانسته است تا گواهی IP68 را گوشی میان‌رده‌اش دریافت کند؛ بدین مفهوم که اج ۴۰ می‌تواند به‌مدت ۳۰ دقیقه در عمق ۱٫۵ متری آب دوام بیاورد. 
جذابیت‌های طراحی موتورولا اج ۴۰ تنها به نمای پشتی و فریم آلومینیومی‌اش ختم نمی‌شود؛ طراحان موتورولا در نمای جلویی دستگاه، از نمایشگری با لبه‌های خمیده و حاشیه‌های باریک استفاده کرده‌اند؛ مشخصه‌هایی که عموما به دنیای گوشی‌های پرچم‌دار تعلق دارد و دستگاه‌های اندکی از دسته‌ی میان‌رده را با آن‌ها می‌بینیم.
نسبت صفحه‌نمایش به بدنه در موتورولا اج ۴۰ به حدود ۹۱ درصد می‌رسد، عددی که حتی از 
گلکسی S23 اولترا
 سامسونگ نیز فراتر می‌رود. نمایشگر 
گوشی موتورولا
 از پنل OLED با ابعاد ۶٫۵۵ بهره می‌برد. این پنل از نرخ نوسازی ۱۴۴ هرتزی و ویدیوهایی با استاندارد HDR10+ پشتیبانی می‌کند و با رزولوشن FHD+، تراکم بسیار خوبِ ۴۰۲ پیکسل‌براینچ را برای نمایش شفاف و پروضوح تصاویر و متون ارائه می‌دهد.
موتورولا به‌لطف لبه‌های خمیده‌ی نمایشگر و کاهش ضخاما حاشیه‌های بالا و پایین پنل موفق شده است تا صفحه‌نمایشی بسیار دوست داشتنی را خلق کند. برای سنجش کیفیت پنل طبق معمول به سراغ نتایج تست‌ها و اندازه‌گیری‌های زومیت می‌رویم تا بهتر و دقیق‌تر بتوانیم این میان‌رده‌ی جدید را با رقبا مقایسه کنیم.
زمانی که وارد تنظیمات بخش نمایشگر شوید به دو گزینه‌ی Natural و Saturated دسترسی خواهید داشت که البته به‌صورت پیش فرض پروفایل Saturated فعال است. درصورتی که پروفایل Natural را انتخاب کنید صفحه‌نمایش می‌تواند ۹۸ درصد از فضای رنگی پایه (sRGB) را پوشش دهد. در  حالت Natural دقت رنگ‌ها بسیار خوب ارزیابی می‌شود، تنها کمی تمایل به سمت سردی وجود دارد که چندان متوجه آن نخواهید شد.
در حالت Saturated که از ابتدا فعال است، صفحه‌نمایش ۱۴۵ درصد از فضای رنگی sRGB، حدود ۱۰۰ درصد از فضای رنگی DCI-P3 و حدود ۹۵ درصد از فضای رنگ پیشرفته Adobe RGB را پوشش می‌دهد. طبق این تست‌ها یعنی نمایشگر موتورولا اج ۴۰ پوشش فضای رنگی بسیار خوبی دارد و هیچ ایرادی نمی‌توان به آن وارد کرد.
نمایشگر پوشش رنگی بسیار خوب و دقت رنگ مناسبی دارد
دقت رنگ‌ها در صورت انتخاب پروفایل رنگی Saturated در فضای رنگی sRGB متوسط است و رنگ‌ها تمایل نسبتا زیادی به سمت سردی دارند. دقت رنگ در فضای رنگی DCI-P3 و Adobe RGB بهتر می‌شود ولی همچنان شاهد سردی رنگ‌ها هستیم. به‌طور کلی زمانی که اعداد تست نمایشگر را در کنار بازه‌ی قیمتی موتورولا Edge 40 قرار دهیم می‌توانیم ادعا کنیم که پنل کیفیت بسیار خوب، پوشش رنگی بالا و دقت مناسبی دارد.
در ادامه صفحه‌نمایش اج ۴۰ را از نظر سطح روشنایی نیز مورد بررسی قرار دادیم. طبق تست‌های زومیت، روشنایی دستی تا حدود ۶۷۰ نیت افزایش پیدا می‌کند و درصورتی‌که به تماشای محتوای HDR بنشینید، عدد روشنایی می‌تواند تا حداکثر ۱۴۷۵ نیت بالا برود که عملکرد خوب و جذابی به‌حساب می‌آید و نماینده‌ی موتورولا را نسبت به بسیاری از رقبای هم‌قیمت جلوتر قرار می‌دهد.
از سوی دیگر حداقل روشنایی صفحه‌نمایش نماینده‌ی موتورولا نیز برابر با ۳ نیت است که عددی معقول به حساب می‌آید و به شما کمک می‌کند تا در تاریکی مطلق و نور بسیار کم نیز بتوانید بدون فشار زیاد به چشم‌ها محتوای گوشی را تماشا کنید.
فارغ از بحث دقت رنگ، پوشش فضای رنگی و حتی میزان روشنایی، نمایشگر موتورولا Edge 40 نرخ نوسازی ۱۴۴ هرتزی دارد که باعث می‌شود حس‌و‌حال بسیار سریع و روانی حین کار کردن با پنل داشته باشید. نرخ نوسازی پنل در صورت انتخاب حال Auto بین ۶۰، ۹۰ و ۱۲۰ تغییر می‌کند و کمتر پیش می‌آید که به عدد ۱۴۴ هرتز برسد. ویژگی‌های مختلف صفحه‌نمایش میان‌رده‌ی جدید موتورولا باعث می‌شود تا به راحتی اکثر رقبا را پشت سر بگذارد.
نمایشگر موتورولا اج ۴۰ بسیاری از رقبای هم‌قیمت را پشت سر می‌گذارد
نمایشگر جذاب اج ۴۰ را اسپیکرهای کارآمدش تکمیل می‌کنند. میان‌رده‌ی موتورولا از اسپیکرهای استریو با ترکیب کانال اصلی در لبه‌ی پایینی فریم و اسپیکر مکالمه به‌عنوان کانال ثانویه در لبه‌ی بالایی نمایشگر بهره می‌برد. بلندی صدای اسپیکرهای بسیار خوب است و حتی از رقبایی همچون گلکسی A54 نیز فراتر می‌رود. گوشی از صدای فراگیر دالبی‌اتموس نیز پشتیبانی می‌کند و بیس‌های کوبنده‌تری را نیز ارائه می‌دهد.
موتورولا برخلاف بسیاری از شرکت‌های بزرگ دیگر نظیر سامسونگ، شیائومی یا هواوی، رابط کاربری اختصاصی ندارد و گوشی‌های خود را با اندروید خالص روانه‌ی بازار می‌کند؛ البته باید در نظر داشته باشید که اندروید خالص گوشی‌های موتورولا مقداری با گوشی‌های خود گوگل تفاوت دارد؛ چراکه خود گوگل از پیکسل‌لانچر و تعدادی ویژگی‌های اختصاصی در گوشی‌های پیکسل استفاده می‌کند، از سوی دیگر موتورولا شخصی‌سازی‌های کوچکی را روی اندروید انجام داده و قابلیت‌هایی را اضافه کرده است.
بی‌شک حس‌وحال سیستم‌عامل هر گوشی یا رابط کاربری آن تا حد زیادی سلیقه‌ای است؛ با وجود این، کار کردن با برخی از گوشی‌ها حس و حال بسیار جذابی دارد و بدون شک موتورولا اج ۴۰ نیز جزو همین دسته به‌حساب می‌آید. نماینده‌ی موتورولا با اندروید ۱۳ راهی به‌فروش می‌رسد و محیط کاربری ساده و در عین حال دوست‌داشتنی دارد و جابه‌جایی بین بخش‌های مختلف نرم‌افزار آن به نرمی هرچه‌تمام صورت می‌گیرد.
موتورولا بخش عمده‌ای از قابلیت‌های شخصی‌سازی خود را در دل اپلیکیشنی موسوم به Moto App ارائه می‌دهد تا تجربه‌ی کلی سیستم‌عامل تا جای ممکن خالص بماند. در اپلیکیشن Moto می‌توانید تغییراتی مانند ژست‌های حرکتی، فونت‌ها یا پنجره‌های شناور را بیابید.
موتورولا Edge 40، قابلیت‌های متعددی را دراختیارتان می‌گذارد؛ برای نمونه می‌توانید انتخاب کنید که هنگام دریافت اعلان‌ها بخش منحنی نمایشگر به چه شکلی دربیاید یا چگونه سریع‌تر بتوانید ویژگی Split screen را مورد استفاده قرار دهید. به قابلیت Ram boost دسترسی خواهید داشت و می‌توانید فضای اختصاصی خود را روی گوشی داشته باشید.
اندروید خالص با چاشنی موتورولا!
برای خود من کار کردن با موتورولا Edge 40 و رابط کاربری دوست‌داشتنی آن، بسیار لذت بخش بود و این موضوع را می‌توانم به عنوان یکی از برتری‌های نماینده‌ی موتورولا نسبت به برندهای دیگر به حساب بیاورم. پس اگر مثل من عاشق اندروید خالص هستید و ترجیح می‌دهید تجربه‌ی نزدیک‌تری به سیستم عامل اندروید داشته باشید، موتورولا اج ۴۰ برایتان جذاب خواهد بود.
شاید بتوان اصلی‌ترین ضعف نرم‌افزاری اج ۴۰ را پشتیبانی محدود موتورولا دانست. میان‌رده‌ی اج ۴۰ تا ۲ سال به‌روزرسانی سیستم‌عامل را دریافت خواهد کرد؛ درحالی‌که رقبایی همچون سامسونگ و شیائومی تا ۴ سال به روزرسانی را برای گوشی‌های میان‌رده‌شان ارائه می‌دهند.
نوبتی هم باشد، نوبت بخش سخت افزار می‌رسد؛ جایی‌که طی چند سال اخیر نسبت به قبل مهم‌تر شده است؛ چراکه گوشی هوشمند در دنیای امروز وظیفه دارد بخش زیادی از کارهای روزانه را انجام دهد و حتی کنسول بازی همراه شما باشد و به همین جهت باید بتواند توان لازم را در اختیار کاربر قرار دهد. مهندسان موتورولا با درک نیاز کاربران به سراغ تراشه‌ای مناسبی از مدیاتک موسوم به Dimensity 8020 رفته‌اند.
تراشه‌ی دیمنسیتی ۸۰۲۰ با لیتوگرافی ۶ نانومتری TSMC تولید می‌شود، از ترکیب ۴ هسته‌ی ۲٫۶ گیگاهرتزی Cortex-A78 و ۴ هسته‌ی ۲٫۰ گیگاهرتزی Cortex-A55 به‌عنوان پردازنده‌ی مرکزی (CPU) استفاده می‌کند و برای پردازش‌های گرافیکی به پردازنده‌ی ۹ هسته‌ای Mali-G77 اتکا دارد.
موتورولا Edge 40 در دو نسخه‌ی ۱۲۸ | ۸ و ۲۵۶ | ۸ به‌فروش می‌رسد و امکان افزایش حافظه‌ی ذخیره‌سازی نیز برای آن فراهم نیست. حافظه‌ی ذخیره‌سازی اج ۴۰ از نوع UFS 3.1 است و به همین جهت انتظار داریم سرعت خواندن و نوشتن مناسبی را شاهد باشیم. همان‌طور که در جدول مشاهده می‌کنید، سرعت خواندن و نوشتن موتورولا اج ۴۰ از بسیاری از رقبا پیشی گرفته و با اختلاف اندک پشت سر 
پوکو F5
 قرار می‌گیرد.
در استفاده‌ی روزمره موتورولا اج ۴۰ بسیار روان عمل می‌کند و گوشی به سرعت وارد برنامه‌های مختلف می‌شود. در محیط رابط کاربری کُندی خاصی دیده نمی‌شود و جابه‌جایی میان اپ‌ها با سرعت خوبی انجام می‌شود. برای درک بهتر قدرت سخت‌افزاری نماینده‌ی موتورولا و امکان مقایسه‌ی آن با گوشی‌های هم‌قیمت بهتر است به سراغ تست‌های انجام شده در زومیت برویم.
موتورولا اج ۴۰ عملکرد سخت افزاری خوب و بسیار پایداری دارد
در تست GeekBench 6 و قسمت CPU، موتورولا اج ۴۰ موفق شده است تا امتیاز ۱۱۲۴ را در پردازش تک هسته‌ای و امتیاز ۳۶۸۸ را در پردازش چند هسته‌ای به‌دست بیاورد؛ بنابراین میان‌رده‌ی موتورولا بسیار سریع‌تر از 
ریلمی ۱۱ پرو پلاس
 و گلکسی A54 عمل می‌کند؛ اما با اختلاف بالغ‌بر ۳۰ درصد از رقابت با پوکو F5 جا می‌ماند. 
اج ۴۰ در پردازش‌های گرافیکی نیز برتری خود را بر گوشی‌های ریلمی و سامسونگ حفظ می‌کند؛ اما در برابر پوکو F5 باز هم با فاصله‌ی ۴۴ درصدی از رقابت باز می‌ماند. 
برای درک بهتر از قدرت موتورولا Edge 40 و مقایسه‌ی آن با رقبا ابتدا جدول زیر را مشاهده کنید تا کمی بیشتر در مورد سخت‌افزار این میان‌رده و عملکرد آن در بازی‌ها توضیح دهیم.
موتورولا Edge 40 در زمینه‌ی پایداری عملکرد یکی از بهترین گوشی‌های بازار به‌حساب می‌آید؛ به‌طوری که توانست آزمون ۲۰ دقیقه‌ای و سنگین زومیت را با پایداری حدود ۹۹ درصدی پشت‌سر بگذارد. نماینده‌ی موتورولا طی پردازش‌های سنگین و چرخه‌های متعدد تست استرس، عملکرد خود را بدون افت حفظ کرد و دما نیز تا نهایت ۴۲ درجه بالا رفت.
موتورولا نماینده‌ی خود را با باتری ۴۴۰۰ میلی‌آمپرساعتی روانه‌ی بازار کرده است، ظرفیتی که از نظر عددی کمتر از رقبا به حساب می‌آید و چینی‌ها احتمالا برای پایین نگه‌داشتن وزن و البته ضخامت گوشی، موفق نشده‌اند از ظرفیت مرسوم ۵۰۰۰ میلی آمپر ساعتی استفاده کنند. این تصمیم برای اج ۴۰ گران تمام می‌شود و در تست باتری میان‌رده جدید موتورولا نمی‌تواند آن‌طور که باید و شاید عمل کند.
شارژدهی باتری پاشنه آشیل موتورولا اج 40 است
گوشی موتورولا Edge 40 در آزمون شبیه‌ساز کاربری‌های روزمره تنها 
۸ ساعت و ۳۰ دقیقه
 دوام می‌آورد، در حالی‌که برخی از رقبا مانند پوکو F5 یا ریلمی ۱۱ پرو پلاس در همین آزمون به‌ترتیب حدود ۱۳ و ۱۵ ساعت را ثبت کرده‌اند. در آزمون پخش فیلم با ویدیوی HD معیار زومیت، اج ۴۰ تا ۲۰ ساعت به پخش ویدیو ادامه داد؛ درحالی‌که پوکو F5 و ریلمی ۱۱ پرو پلاس در همین آزمون حدود ۳۴ و ۲۵ ساعت شارژدهی کردند.
طبق تست‌های باتری و تجربه‌ای که در زومیت از موتورولا Edge 40 به‌دست آوردم، می‌توانم بگویم که نماینده‌ی موتورولا شارژدهی معمولی دارد و اگر استفاده سنگینی داشته باشید، قبل از رسیدن شب و حدود ساعت ۶ مجبور می‌شوید با شارژ ۲۰ درصد آن را به برق متصل کنید؛ البته خوشبختانه در زمینه سرعت شارژ تا حد زیادی ضعف شارژدهی جبران می‌شود.
میان‌رده‌ی جدید موتورولا از شارژ سریع ۶۸ واتی پشتیبانی می‌کند و مهم‌تر این‌که آداپتور نیز درون جعبه‌ی دستگاه وجود دارد. فناوری شارژ سریع اج ۴۰ کمک می‌کند تا شما بتوانید تنها در ۱۵ دقیقه گوشی را تا حدود ۶۰ درصد و در مدت ۳۰ دقیقه تا حدود ۹۲ درصد شارژ کنید. برای رسیدن درصد شارژ به ۱۰۰ درصد نیز باید حدود ۴۰ دقیقه منتظر بمانید که عملکرد خوبی ارزیابی می‌شود.
در دوره‌ای که اکثر گوشی‌های اقتصادی نیز حداقل سه دوربین دارند، موتورولا نماینده‌ی خود را تنها به دو دوربین واید و اولتراواید مجهز کرده و از دوربین تله‌فوتو، ماکرو یا دوربین عمق‌سنج خبری نیست؛ البته باید قبول کنیم که اکثر دوربین‌های ماکرو یا عمق‌سنج موجود در گوشی‌های اقتصادی عملا کارایی ندارند و بود و نبود آن‌ها تفاوت چندانی ایجاد نمی‌کند و شاید بتوان گفت داستان بیشتر به بحث تبلیغات و بازی ذهنی برمی‌گردد.
دوربین اصلی موتورولا Edge 40 از حسگر ۵۰ مگاپیکسلی مدل Omnivision OV50A با اندازه‌ی 1/1.55 اینچی و پیکسل‌های ۱٫۰ میکرومتری استفاده می‌کند. این حسگر در پس لنزی با گشودگی  دیافراگم F/1.4 و لرزش‌گیر اپتیکال OIS قرار دارد. دوربین اصلی فوکوس خودکار تشخیص فاز چندجهتی پشتیبانی می‌کند. تصاویر دوربین اصلی به دلیل بهره‌گیری حسگر از فیلتر رنگی Quad-Bayer و تجمیع اطلاعات هر ۴ پیکسل مجاور، با وضوح ۱۲٫۵ مگاپیکسل ثبت می‌شوند.
دوربین اولتراواید هم حسگر ۱۳ مگاپیکسلی مدل SK Hynix HI1336 با ابعاد 1/3.0 اینچ و پیکسل ۱٫۱۲ میکرومتری دارد. دوربین اولتراواید از فوکوس خودکار نیز پشتیبانی می‌کند و به‌همین جهت می‌تواند عکس‌های نمای نزدیک یا همان ماکرو نیز به ثبت برساند.
همان‌طور که در نمونه‌های زیر دیده می‌شود، عکس‌های اج ۴۰ از نظر گستره‌ی دینامیکی وضعیت بی‌نقصی ندارد و وجود خورشید در سمت چپ تصویر، باعث شده است تا بخشی از جزئیات از بین برود. در نمونه‌های ثبت‌شده، سطح جزئیات مناسب ارزیابی می‌شود؛ ولی عالی نیست. با مقداری زوم کردن به‌روی عکس، متوجه سافت‌بودن جزئیات نمای ساختمان و وجود مقداری نویز می‌شوید.
تصاویر ثبت‌شده با دوربین اصلی از نظر کنتراست وضعیت خوبی دارند و اکثر مشکلات زمانی مشخص می‌شود که به‌روی سوژه‌ها مقداری زوم کنید. به‌سراغ عکس‌های اولتراواید برویم؛ جایی که در کناره‌های عکس شاهد افت سطح جزئیات هستیم و سوژه‌ها سافت به‌نظر می‌رسند. نمونه‌های زیر از نظر گستره‌ی دینامیکی هم بی‌نقص نیستند و سطح نویز بالاتری را نسبت به دوربین اصلی شاهد هستیم.
با وجود کم و کاستی‌های موجود در نمونه‌‌عکس‌های اولتراواید، اما باز هم کیفیت کلی تصاویر را مناسب می‌دانم و سطح جزئیات در میانه‌‌ی عکس با توجه به ماهیت دوربین اولتراواید خوب است.
در ادامه‌ی بررسی دوربین موتورولا اج ۴۰ به سراغ پرتره‌های ثبت‌شده با این میان‌رده برویم؛ جایی که سوژه با جزئیات کافی ثبت می‌شود و دقت برش هم مناسب است.
تصاویر پرتره بدون مشکل هم نیستند و پس‌زمینه به‌قدر کفایت مات نمی‌شود تا عمق کافی را به‌وجود بیاورد. در نمونه‌ی پرتره‌ای که در حالت زوم به ثبت رسیده، میزان ماتی پس‌زمینه بیشتر شده و پرتره حالت بهتری به‌خود گرفته است؛ اما در نهایت به‌نظر می‌رسد پردازش تصویر کم و کاستی‌هایی دارد.
موتورولا Edge 40 دوربین سلفی ۳۲ مگاپیکسلی با اندازه‌ی پیکسل ۰٫۷ میکرومتری دارد. این حسگر در پس لنزی با گشودگی دیافراگم F/2.4 قرار گرفته است و می‌تواند عکس‌هایی با جزئیات خوب و دقت رنگ مناسب به ثبت برساند؛ البته سلفی ثبت‌شده در حالت پرتره دقیقا مشکل گفته شده در بخش قبلی را دارد و عمق عکس به‌حد کافی زیاد نیست و پس‌زمینه به‌قدر کافی مات نمی‌شود.
با فرا رسیدن شب و تاریک‌شدن محیط، دوربین گوشی‌های هوشمند با چالش‌های زیادی مواجه می‌شوند، مخصوصا زمانی که با بخش میانی بازار سروکار داشته باشیم. دوربین اصلی موتورولا اج ۴۰ در شب عملکرد خوبی را از خود نشان می‌دهد و تا حد خوبی می‌تواند منابع نوری را به‌صورت بالانس‌شده به‌ثبت برساند. از نظر جزئیات، نمونه‌های ثبت‌شده در شب مناسب ارزیابی می‌شوند و وضوح عکس‌ها نیز در سطحی رضایت‌بخش قرار می‌گیرد.
عکس اولتراواید ثبت‌شده در شب نسبت به دوربین اصلی سردتر است و به‌وضوح می‌توانید گرم‌تر بودن سوژه‌ها در نمونه‌ی سمت راست را مشاهده کنید. دوربین اولتراواید در شب عکس‌هایی با جزئیات متوسط تولید می‌کند و نویز نیز در نمونه‌ها دیده می‌شود که البته تا‌ حدی طبیعی به‌نظر می‌رسد و اتفاق عجیبی نیست.
در ادامه هم نگاهی به گالری تصاویر موتورولا اج ۴۰ خواهیم داشت. قبل از اتمام بررسی دوربین موتورولا اج ۴۰ باید یادآور شوم که دوربین اولتراواید این گوشی به‌لطف برخورداری از فوکوس خودکار می‌تواند عکس‌های نمای نزدیک هم به‌ثبت برساند و این نمونه‌ها عموما کیفیت بسیار خوبی در مقایسه با برخی رقبای هم‌قیمت دارند.
موتورولا با ترکیبی از سخت‌افزار معقول، طراحی دلربا و تجربه‌ی دلنشین اندروید خالص سعی داشت تا اج ۴۰ را به‌عنوان میان‌رده‌ای جذاب روانه‌ی بازار کند و بخش بیشتری از بازار گوشی‌های هوشمند را به‌دست بیاورد. این سازنده‌ی باسابقه، در رسیدن به فرمول موفقیت نیز تا حد خوبی موفق عمل کرده است؛ به‌طوری که طراحی ارگونومیک و خوش‌رنگ‌ولعاب گوشی در کنار صفحه‌نمایش کم‌نقص و تجربه‌ی اندروید خالص، احتمالا افراد زیادی را به خرید اج ۴۰ وسوسه کند.
موتورولا Edge 40 گوشی بی‌نقصی هم نیست؛ پاره‌ای از رقبای هم‌قیمت این گوشی، دوربین کارآمدتری دارند، عمر باتری بیشتری به کاربر ارائه می‌دهند و از سوی سازنده‌شان نیز به‌مدت بیشتری پشتیبانی می‌شوند؛ بنابراین چنانچه استفاده‌ی طولانی‌مدت گوشی برایتان حائز اهمیت باشد، باید سراغ محصولات دیگری بروید؛ به‌‌ویژه اگر قیمت گران‌تر دستگاه را با محصولی همچون گلکسی A54 یا حتی قدرت سخت‌افزاری‌اش را با محصول هم‌قیمت و قدرتمندتری همچون پوکو F5 مقایسه کنیم.
به‌شخصه از گوشی اج ۴۰ به عنوان تجربه‌‌ای دوست‌داشتنی یاد می‌کنم؛ چراکه رابط کاربری زیبا و چشم‌نواز آن در کنار مشخصات خوبش باعث شد تا نظر من به محصول جدید موتورولا جذب شود."
0,"ناتینگ فون 2a
 گوشی میان‌رده‌ی هیجان‌انگیزی است که رقیبی قدرتمند برای گوشی معرفی‌نشده‌ی 
گلکسی A55
 و همچنین موبایل محبوب 
پوکو X6 پرو
 محسوب می‌شود.
ناتینگ فون 2a در زیر بدنه‌ی دوست‌داشتنی‌اش از پردازنده‌ی دیمنسیتی ۷۲۰۰ پرو استفاده می‌کند و ۱۲ گیگابایت رم دارد. نمایشگر باکیفیت و دوربین دوگانه با چینش افقی جزو دیگر مشخصات ناتینگ فون 2a هستند.
درحالی‌که زمان کمی از رونمایی جهانی ناتینگ فون 2a می‌گذرد، همین حالا می‌توانید ویدیو نگاه اولیه‌ی زومیت به این گوشی میان‌رده را تماشا کنید. ناتینگ فون 2a در فهرست 
بهترین گوشی میان رده
 قرار می‌گیرد و احتمالاً در بازار ایران جایگاه ویژه‌ای خواهد داشت.
اگر به تماشای ویدیوهای بیشتر علاقه دارید، وارد کانال یوتیوب زومیت شوید. برای مشاهده‌ی 
قیمت گوشی ناتینگ
 و همچنین 
قیمت گوشی
 برندهای دیگر می‌توانید وارد بخش محصولات زومیت شوید. 
کارشناسان زومیت مشغول انجام تست‌های عمیق روی ناتینگ فون 2a هستند و بررسی این گوشی را می‌توانید به‌زودی مطالعه کنید.
برای خرید گوشی ناتینگ فون 2a می‌توانید وارد 
فروشگاه نیک‌دیجی
 شوید."
0,"گوشی‌های شیائومی در بازار ایران محبوبیت نسبتاً زیادی دارند؛ چرا‌که در‌مقایسه‌با سایر برندهای موجود در بازار، ارزش خرید بالایی (تناسب قیمت دربرابر امکانات) به کاربران رده‌های مختلف ارائه می‌کنند. درضمن، تنوع محصولات شرکت چینی هم واقعاً چشمگیر است.
گوشی‌های شیائومی با نام‌گذاری‌های متنوع و بعضاً پیچیده به بازار عرضه می‌شوند و با اینکه دست خریدار را در انتخاب باز می‌گذارند، می‌توانند باعث سردرگمی نیز شوند؛ به‌خصوص اگر آشنایی چندانی با مدل‌ها و امکانات و اسامی مختلفشان نداشته باشید.
برای آسان‌ترکردن کار انتخاب و خرید بهترین گوشی شیائومی، مقاله‌ی پیش رو را آماده کرده‌ایم. به‌دلیل نوسان‌های بیش‌ازحد قیمت گوشی‌ها در بازار کشور، بازه‌های قیمتی مقاله وسیع‌تر شده‌اند تا نوسان‌های قیمت سبب گمراهی شما خوانندگان عزیز نشوند. در هر بازه‌ی قیمتی نیز، بهترین محصولات را معرفی کرده‌ایم تا بنابه‌ نیاز و بودجه‌تان بتوانید مدل مدنظرتان را پیدا کنید. ناگفته نماند که از آوردن مدل‌های متعدد خودداری کرده‌ایم و بهترین مدل‌ها با بالاترین ارزش خرید را در این فهرست گنجانده‌ایم.
اگر مدل مدنظرتان را بین گوشی‌های شیائومی نیافتید، شاید بد نباشد سری به مقاله‌ی 
بهترین گوشی‌های بازار ایران
 هم بزنید.
گوشی ردمی 10 شیائومی 5G طراحی کاملا پلاستیکی دارد که در بازه‌ی قیمتی گوشی آن‌چنان دور از انتظار نیست. دوربین‌ اصلی ۵۰ مگاپیکسلی در کنار دوربین تشخیص عمق، عملکرد معمولی و نسبتا پایینی در ثبت عکس‌ها دارند؛ اما نیازهای پایه‌ای کاربران را رفع می‌کنند.
نمایشگر ۶٫۵۸ اینچی گوشی شیائومی ردمی 10 5G از پنل IPS با نرخ‌نوسازی ۹۰ هرتز بهره می‌برد که در بازه‌ی قیمتی ۵ میلیون تومان از گوشی‌های اقتصادی زیادی مانند مدل‌های سامسونگ سریع‌تر است. این صفحه‌نمایش همچنین از وضوح FHD بهره می‌برد که هنگام تماشای ویدیو و فیلم، تجربه‌ی مطلوبی ارائه می‌دهد.
گوشی پوکو M5s شیائومی از نمایشگر ۶٫۴۳ اینچی OLED استفاده می‌کند که می‌تواند آن را یک سر و گردن بالاتر از رقبایی با نمایشگر IPS LCD قرار دهد؛ البته نرخ نوسازی ۶۰ هرتزی‌اش احتمالا برای برخی از کاربران محدودیت بزرگی به‌شمار می‌آید.
شیائومی از تراشه‌ی مدیاتک Helio G95 در پوکو M5s استفاده می‌کند که در کنار ۴ گیگابایت رم، عملکرد نسبتا خوبی در کاربری روزانه و اجرای بازی‌های مختلف بتل رویال دارد؛ اما باید تنظیمات گرافیکی بازی‌ها را کمی پایین بیاورید. تراشه، مصرف باتری چندان بالایی ندارد و با یک‌ ساعت کال آو دیوتی بازی کردن حدود ۱۵ درصد از باتری ۵۰۰۰ میلی‌آمپرساعتی آن کم می‌شود.
پوکو F4 از نمایشگر ۶٫۶۷ اینچی OLED با نرخ نوسازی ۱۲۰ هرتز همراه با استانداردهای +HDR10 و Dolby Vision استفاده می‌کند. دوربین اصلی ۶۴ مگاپیکسلی آن نیز در نور روز عکس‌های باکیفیتی ثبت می‌کند؛ اما در محیط‌های تاریک‌تر باید کمی انتظارات خود را پایین بیاورید.
جایی که پوکو F4 واقعا در آن می‌درخشد، عملکرد سخت‌افزاری است؛ به‌طوری که ما را مجاب می‌کند تا بعد از گذشت چند سال، F4 را در فهرست 
بهترین گوشی‌های بازار
 قرار دهیم. Snapdragon 870 در رده‌ی تراشه‌های پرچم‌دار کوالکام قرار می‌گیرد و برای چندین سال ، بدون کُندی یا لگ، پاسخگوی نیازهای کاربر خواهد بود. از سوی دیگر سیستم خنک‌کننده‌ی گوشی نیز از افزایش دمای محسوس در اجرای طولانی‌مدت بازی‌ها جلوگیری می‌کند و وجود فضای ذخیره‌سازی UFS 3.1 این گوشی‌را به یکی‌از تکرارنشدنی‌ترین گوشی‌هایی (به‌خصوص برای بازی) که می‌توان با حداقل بودجه خریداری کرد، بدل می‌کند.
ردمی نوت ۱۳ پرو که از 
زبان طراحی جدید چینی‌ها
 بهره می‌برد، از صفحه‌نمایش OLED با نرخ نوسازی ۱۲۰ هرتز استفاده می‌کند که می‌تواند 
یک میلیارد رنگ (پنل ۱۰ بیتی)
 را نمایش دهد. این گوشی که 
همزاد پوکو M6 پرو
 محسوب می‌شود، از همان تراشه به‌کار رفته در M6 پرو یعنی Helio G99 Ultra قدرت می‌گیرد که توان خوبی در اجرای بازی‌های سبک و کاربری روزانه دارد و در استفاده از گوشی معمولا با لگ یا کندی خاصی مواجه نمی‌شوید.
دوربین اصلی ردمی نوت ۱۳ پرو به 
سنسور ۲۰۰ مگاپیکسلی سامسونگ
 مجهز شده است که باتوجه به قیمت گوشی، عکس‌های خیلی جذابی نمی‌گیرد، اما این گوشی یک 
نسخه 5G
 نیز دارد که طراحی آن کمی متفاوت است و چون از پردازنده بهتری استفاده می‌کند، پردازش عکس‌ها مخصوصا در زمینه نمایش رنگ‌ها، در آن بهتر انجام می‌شود.
پوکو X6 از پلتفرم مشترکی با نسخه‌ی 5G ردمی نوت ۱۳ پرو بهره می‌برد با این تفاوت که از دوربین ۶۴ مگاپیکسلی به‌جای ۲۰۰ مگاپیکسلی که عملکردی بسیار معمولی دارد، استفاده می‌کند اما از نظر قیمتی بسیار مقرون‌به‌صرفه‌تر از آن است. این گوشی نمایشگر ۶٫۶۷ اینچی ۱۲۰ هرتزی OLED دارد که وضوح آن ۱۲۲۰ × ۲۷۱۲ پیکسل بوده و نسبت‌ نمایشگر به بدنه‌ی گوشی نزدیک ۹۰ درصد است که از حاشیه‌های بسیار کم این گوشی حکایت دارد. نمایش ۶۸ میلیارد رنگ (پنل ۱۲ بیتی) و پشتیبانی از استاندارد دالبی ویژن از دیگر ویژگی‌های نمایشگر پوکو ایکس ۶ هستند.
شیائومی از پردازنده میان‌رده Snapdragon 7s Gen 2 در پوکو ایکس ۶ استفاده کرده است که سرعت قابل قبولی در کاربری‌های مختلف ارائه می‌کند. ظرفیت باتری گوشی شیائومی ۵,۱۰۰ میلی‌آمپرساعت است که با شارژر پرسرعت ۶۷ واتی، در زمان حدود ۴۰ دقیقه به‌طور کامل می‌شود. از بدنه‌ی شیشه‌ای و همچنین گواهی IP67 در این گوشی خبری نیست اما خبر خوب این‌که وزن دستگاه ۱۸۱ گرم بوده که چندان زیاد نیست. نکته‌ی قابل توجه دیگر در این گوشی محافظت نمایشگر با لایه‌ی Gorilla Glass Victus و وجود جک هدفون به‌حساب می‌آید چراکه در نسخه‌ی پرو و حتی بسیاری از گوشی‌های میان‌رده دیگر دیده نمی‌شود.
پوکو ایکس ۶ پرو از تراشه‌ی فوق‌العاده قدرتمند Dimensity 8300 Ultra مدیاتک بهره می‌برد. این تراشه از هرنظر، چه در کاربری روزمره و چه در پردازش‌های سنگین و بازی، عملکرد خیره‌کننده و کم‌نقصی در حد گوشی‌های پرچمدار به‌نمایش می‌گذارد. روان‌بودن و بهینگی را به‌وضوح می‌توان در هنگام استفاده از گوشی مشاهده کرد و به‌جرات می‌توان گفت که این گوشی در هیچ‌یک از سناریو‌های چندوظیفگی و جابجاشدن سریع بین اپ‌ها و منوها (با وجود رابط کاربری سنگین HyperOS) کم نمی‌آورد.
استفاده از سریع‌ترین تراشه فضای ذخیره‌سازی UFS 4.0 نیز دیگر جای هیچ شک و شبهه‌ای را در مورد سخت‌افزار این گوشی باقی نمی‌گذارد و خاطر خوره‌های بازی را آسوده می‌کند تا در نهایت بتوانیم عنوان قدرتمندترین میان‌رده بازار و بهترین گوشی گیمینگ اقتصادی را به پوکو X6 پرو نسبت دهیم. این گوشی نمایشگر باکیفیتی هم دارد که با وضوح بالاتر ۱۲۲۰ در ۲۷۱۲ پیکسل، ۶۸ میلیارد رنگ را به‌تصویر می‌کشد و بیش‌از ۹۰ درصد از پنل جلو را به‌خود اختصاص داده تا تجربه‌ی بصری تحت‌الشعاع حاشیه‌های مزاحم قرار نگیرد.
میان‌رده جذاب ردمی نوت ۱۳ پرو پلاس شیائومی با صفحه‌نمایش خمیده و متریال باکیفیت، یکی از رقیب‌های اصلی گلکسی A55 و پوکو X6 پرو در بازار میان‌رده‌ها محسوب می‌شود. نمایشگر بزرگ و ۶٫۶۷ اینچی آن از نرخ تاز‌ه‌سازی ۱۲۰ هرتز و فناوری دالبی ویژن پشتیبانی می‌کند. به گفته شیائومی این نمایشگر می‌تواند تا ۶۸ میلیارد رنگ را نمایش دهد؛ از این رو برای بازی کردن و فیم دیدن ایدئال است.
پردازنده دایمنسیتی ۷۲۰۰ اولترا در ردمی نوت ۱۳ پرو پلاس به‌خوبی از پس پردازش‌های مختلف بر‌می‌آید و شاید بتوانید تاحدودی به میان‌رده شیائومی به چشم یک گوشی گیمینگ نیز نگاه کنید. یکی دیگر از ویژگی‌های اصلی و باارزش میان‌رده شیائومی، دوربین ۲۰۰ مگاپیکسلی آن است که می‌تواند با فیلم‌برداری 4K، گوشی یادشده را به مدل مناسبی برای تولیدکنندگان محتوا تبدیل کند.
شیائومی 13T با پیشرفت‌های نسلی قابل توجهی مواجه شده است. از جمله اینکه هم‌اکنون از استاندارد IP67 برای مقاومت در برابر آب بهره می‌برد و به دوربین تله‌فوتوی ۵۰ مگاپیکسلی با بزرگ‌نمایی دوبرابری نسبت‌ به دوربین واید مجهز شده که لنز و مجموعه امکانات دوربین با همکاری لایکا توسعه یافته‌اند و در نتیجه با ترکیب با دوربین اصلی ۵۰ مگاپیکسلی دستتان را برای عکاسی در شرایط مختلف باز می‌گذارد.
تراشه‌ی قدرتمند Dimensity 8200 Ultra شیائومی ۱۳ تی پایداری و قدرت بسیار خوبی ارائه می‌دهد؛ به‌طوری‌که به‌راحتی می‌توانید سنگین‌ترین بازی‌های روز را به‌راحتی اجرا کنید؛ بدون آنکه بدنه‌ی گوشی به‌اندازه‌ی آزاردهنده‌ای داغ شود. این گوشی از نمایشگر 1220p و ۶٫۶۷ اینچی OLED با نرخ نوسازی ۱۴۴ هرتز و روشنایی فوق‌العاده‌ی ۲۶۰۰ نیتی بهره می‌برد؛ نمایشگری که با قابلیت نمایش ۶۸ میلیارد رنگ، به یکی از نقاط قوت اصلی گوشی تبدیل می‌شود و تجربه‌ی بصری کم‌نظیری را برای کاربر به‌ارمغان می‌آورد.
پوکو F5 پرو شیائومی در ظاهر با پوکو F5 تفاوت چندانی ندارد دارد؛ البته پنل پشتی گوشی شیشه‌ای گوشی بوده و حدود ۲۰ گرم از پوکو F5 سنگین‌تر است؛ البته هردو گوشی از فریم پلاستیکی استفاده می‌کنند. توجه داشته باشید که ترکیب پنل پشتی شیشه‌ای و فریم پلاستیکی پوکو F5 پرو ساختار باکیفیت و مستحکمی دارد.
میان‌رده‌ی جذاب پوکو از نمایشگر 1440p و OLED با عمق ۱۲بیتی بهره می‌برد و قابلیت نمایش ۶۸ میلیارد رنگ دارد. نرخ نوسازی ۱۲۰ هرتزی و پشتیبانی از استاندارد‌های HDR دالبی‌ویژن و HDR10+ از جمله‌ی قابلیت‌های جذاب دیگر پوکو F5 پرو است. پوکو می‌گوید روشنایی نمایشگر به حدود ۱۴۰۰ نیت می‌رسد که آن‌قدرها هم عالی نیست؛ اما مشکل چندانی برای کار با گوشی در محیط‌های پرنور به‌وجود نمی‌آورد.
شیائومی 13T پرو، دقیقا همان شیائومی 13T است؛ البته فقط در بخش ظاهر، طراحی و کیفیت ساخت. یعنی از متریال بدنه و فریم گرفته تا ابعاد نمایشگر همگی مشترک با شیائومی 13T هستند، فقط وزن دستگاه بسته به این‌که شیشه یا چرم مصنوعی باشد، بین ۷ تا ۱۰ گرم بیشتر از نسخه‌ی استاندارد است.
درون دستگاه شاهد به‌کارگیری یکی از قدرتمندترین تراشه‌های موبایل یعنی Dimensity 9200 Plus هستیم که کم‌وبیش قدرتی در سطح تراشه‌ی پرچم‌دار کوالکام Snapdragon 8 Gen 2 دراختیارتان می‌گذارد و پایداری عملکرد بسیار خوبی دارد؛ به‌طوری‌که می‌توان بازی‌های سنگینی مانند Genshin Impact را در بالاترین تنظیمات گرافیکی با نرخ پایدار ۵۵ تا ۶۰ فریم‌برثانیه با این گوشی اجرا کرد. برای کسب اطلاعات بیشتر، حتما 
بررسی شیائومی 13T پرو
 را مطالعه کنید.
شیائومی ۱۴ با زبان طراحی به‌روز، لبه‌های تخت و ترکیب جادویی فلز و شیشه روانه‌ی بازار شده؛ گوشی طراحی یکپارچه، مستحکم و خوش‌ساختش، گواهی IP68 را نیز دریافت کرده است. نمای جلویی گوشی‌ به‌لطف حاشیه‌های بسیار باریک و حذف‌شدن خمیدگی از لبه‌های نمایشگر، ظاهر مدرنی دارد و وزن ۱۸۸گرمی گوشی به‌نسبت ابعاد ۶٫۳۶ اینچی نمایشگر، معقول به‌نظر می‌رسد؛ اما برآمدگی محسوس دوربین، مقدار از ارگونومی و زیبایی گوشی می‌کاهد.
مجموعه‌ی دوربین سه‌گانه‌ی شیائومی ۱۴ در دل جزیره‌ای مربعی‌شکل و مشکی‌رنگ قرار دارد. این مجموعه، دوربین‌های اصلی، تله‌فوتو ۳٫۲برابری و اولتراواید را دربرمی‌گیرد؛ با اینکه هر سه دوربین، ۵۰مگاپیکسلی هستند، فقط ماژول‌های تله‌فوتو و اولتراواید از حسگر یکسانی بهره می‌برند و حسگر دوربین اصلی به‌طرز محسوسی بزرگ‌تر است. دوربین‌های شیائومی ۱۴ چه در روشنایی روز، چه در تاریکی، عکس‌هایی پرجزئیات و چشم‌نواز ثبت می‌کنند و ویدیوهای 4K و 8K (دوربین اصلی) هم بسیار باکیفیت هستند.
شیائومی ۱۴ اولترا، جدیدترین پرچمدار دوربین‌محور شیائومی است که تقریبا تمام عناصر دیگر گوشی را در به خدمت دوربین درآورده است و این مسأله به‌خصوص در بخش طراحی به‌وضوح مشاهده می‌شود. هیولای شیائومی از چهار دوربین اصلی،‌ اولتراواید و تله‌فوتو (۳٫۲ برابری و ۵ برابری) با سنسور ۵۰ مگاپیکسلی برای عکاسی استفاده می‌کند. لنز دوربین‌ها و الگوریتم پردازش تصویرشان نیز با همکاری لایکا طراحی شده‌اند.
حسگر دوربین اصلی شیائومی ۱۴ اولترا، ۸۰ درصد بزرگ‌تر از حسگر دوربین اصلی رقیبش، گلکسی S24 اولترا است. لنز دوربین اصلی از دیافراگم متغیر در بازه‌ی f/4.0 تا f/1.63 استفاده می‌کند که در حالت عکاسی Pro، می‌توان گشودگی دیافراگم را به‌اندازه‌ی دلخواه در این بازه تغییر داد. لرزشگیر اپتیکال سوار بر لنز نیز لرزش‌های دست را حین عکاسی و فیلم‌برداری، خنثی می‌کند. برای به‌دست آوردن اطلاعات کافی از عملکرد شیائومی ۱۴ اولترا در عکاسی و قابلیت‌های کیت عکاسی قدرتمندش، مقاله 
بررسی شیائومی ۱۴ اولترا
 در زومیت را از دست ندهید."
0,"اگر در مناطقی با آب‌وهوای معتدل و نسبتاً خشک زندگی می‌کنید، کولرهای آبی بهترین گزینه برای خنک‌کنندگی محیط به‌شمار می‌آیند. این نوع کولرها انواع مختلفی دارند که در مقاله‌ی 
مقایسه کولر آبی و گازی
 مفصل درمورد آن‌ها صحبت کردیم.
مقاله‌ی حاضر را به معرفی بهترین کولرهای آبی موجود در بازار با ظرفیت‌های مختلف اختصاص داده‌ایم تا اگر قصد خرید این وسیله‌ی ضروری را دارید، راحت‌تر بتوانید تصمیم‌گیری کنید.
پیش از اینکه به‌سراغ معرفی مدل‌ها برویم، اجازه بدهید به‌طور مختصر درباره‌ی انواع کولر آبی و تفاوت‌های آن‌ها، شرح دهیم تا با دید بازتری برای خرید اقدام کنید.
کولر‌های آبی سلولزی و پوشالی هر دو کارکرد مشابهی دارند؛ بااین‌حال، پوشال‌های استفاده‌شده در کولر آبی معمولی پس از مدت کوتاه‌تری دچار پوسیدگی می‌شوند و به تعویض سالانه نیاز دارند. همچنین در‌مقایسه‌با کولرهای سلولزی، سروصدای بیشتری تولید می‌کنند و خنک‌کنندگی به‌مراتب کمتری هم دارند.
در کولرهای آبی سلولزی، به‌جای پوشال‌ از پد سلولزی استفاده می‌شود که مقاومت و کارایی بسیار بیشتری دارد. پدهای سلولزی برخلاف پوشال، به تعویض سالانه نیازی ندارند و مقاومت آن‌ها دربرابر پوسیدگی موجب می‌شود، حداقل سه سال یک‌ بار نیاز به تعویض پیدا کنند. میزان خنک‌کنندگی 
کولر سلولزی
 در‌مقایسه‌با کولرهای آبی پوشالی، بسیار بیشتر است.
به‌طور کلی، معیار دقیقی برای انتخاب 
بهترین مارک کولر آبی
 در بازار وجود ندارد؛ زیرا هر برند ویژگی‌ها و مزایای خاص خود را دارد. مدل‌هایی که درادامه معرفی خواهیم کرد، از برندهای مطرحی همچون 
انرژی
، 
ایران شرق
، 
آبسال
، 
جنرال
 و 
البرز
 هستند که توانسته‌اند رضایت کاربران بیشتری را جلب کنند و به‌دلیل کیفیت و عملکرد مناسب، محبوبیت بیشتری درمقایسه‌با سایر مدل‌ها پیدا کرده‌اند.
باتوجه‌به اینکه کولرهای آبی سلولزی کارایی بیشتری از کولرهای آبی پوشالی یا معمولی دارند، بسیاری از مدل‌هایی که درادامه معرفی خواهیم کرد، از نوع سلولزی با ظرفیت‌‌های مختلف هستند. درصورتی‌که قصد دارید کولری با ظرفیت بسیار کم بخرید و ترجیحتان صرف هزینه‌ی کمتر است، کولر پوشالی انتخاب معقولانه‌تری به‌حساب می‌آید.
توجه کنید که در ساخت بسیاری از کولرهای آبی موجود در بازار از ورق گالوانیزه با پوشش رنگی الکترواستاتیک استفاده می‌شود. این پوشش تا حد زیادی کولر را دربرابر خوردگی و سایش مقاوم می‌کند؛ اما برای افزایش مقاومت کولر دربرابر پوسیدگی، بهتر است از 
سایبان کولر آبی
 استفاده کنید. سایبان نه‌تنها از پوسیدگی کولر جلوگیری می‌کند؛ بلکه میزان خنک‌کنندگی آن را نیز افزایش می‌دهد.
نکته‌ی دیگر اینکه نوعی از کولرهای آبی با عنوان 
کولر پلیمری
 در بازار وجود دارد که در‌مقایسه‌با کولرهای معمولی مقاومت بیشتری در‌برابر پوسیدگی و خوردگی دارند. 
کولرهای آبی پلیمری
 می‌توانند هم با پدهای سلولزی و هم با پدهای پوشالی عرضه شوند؛ اما برای ارائه‌ی خنک‌کنندگی بهتر، معمولاً از پدهای سلولزی استفاده می‌کنند؛ البته این کولرها برچسب قیمتی به‌مراتب گران‌تری از نمونه‌های عادی دارند.
ظرفیت هوادهی کولرهای آبی براساس CFM (Cubic Feet per Minute) سنجیده می‌شود. این واحد نشان‌دهنده‌ی حجم هوایی است که دستگاه می‌تواند در هر دقیقه جابه‌جا کند. برای مثال، چنانچه ظرفیت کولر آبی ۳۰۰۰CFM باشد، ۳۰۰۰ مترمکعب هوا را در یک دقیقه جابه‌جا می‌کند.
کولر آبی جنرال 2800 با ظرفیت ۲۸۰۰
درصورتی‌که می‌خواهید با کمترین هزینه‌ی ممکن کولر آبی تهیه کنید و سلولزی‌بودن کولر برایتان در اولویت نیست، کولر آبی جنرال مدل 2800 گزینه‌ی مناسبی است. همان‌طور‌که اشاره شد، این کولر از 
نوع پوشالی
 است و با‌توجه‌به 
ظرفیت ۲۸۰۰CFM
 برای محیط‌هایی با 
متراژ ۴۰ تا ۵۰ متر مربع
 مناسب خواهد بود.
کولر آبی جنرال از معدود کولرهای اقتصادی بازار محسوب می‌شود که با بهره‌مندی از ریموت کنترل، امکان کنترل از راه دور را دراختیار مصرف‌کننده‌ها قرار می‌دهد. مخزن کولر از ظرفیت حدودیِ
 ۱ تا ۲ لیتر
 بهره می‌برد و 
با یک‌ بار پرشدن تا ۲ ساعت
 کار خواهد کرد.
کولر آبی 2800 در دو مدل مختلف فروخته می‌شود که تنها تفاوت آن‌ها در بهره‌مندی از ریموت است و ازنظر کارایی تفاوت چندانی با یکدیگر ندارند. مدل ریموت‌دار به 
قیمت حدوداً ۳ میلیون تومان
 فروخته می‌شود. درصورت تمایل می‌توانید مدل بدون ریموت را با هزینه‌ای ارزان‌تر تهیه کنید.
کولر آبی انرژی مدل EC0280
اگر می‌خواهید با صرف هزینه‌ای محدود 
کولر آبی سلولزی
 تهیه کنید، کولر آبی انرژی مدل EC0280 یکی از بهترین انتخاب‌های موجود است. این کولر آبی نیز همچون مدل قبل با 
ظرفیت ۲۸۰۰CFM
 عرضه می‌شود و در مکان‌هایی با 
متراژ ۴۰ تا ۵۰ متر مربع
 می‌توانید از آن استفاده کنید.
همچون بسیاری از کولرهای آبی موجود در بازار، از 
ورق گالوانیزه
 در طراحی کولر انرژی EC0280 استفاده شده و 
عمر پدهای
 به‌کاررفته در آن نیز 
بین ۳ تا ۵ سال
 عنوان شده است. به‌علاوه، از 
کلید RCCB (محافظ جان)
 بهره می‌برد که وظیفه‌ی آن حفاظت از انسان‌ها دربرابر خطرات ناشی از جریان‌های نشتی است.
کلید RCCB درصورت تشخیص جریان نشتی به‌سرعت مدار را قطع می‌کند تا از بروز حوادث الکتریکی مانند برق‌گرفتگی و آتش‌سوزی جلوگیری شود. 
پرکردن مخزن کولر آبی EC0280 به‌صورت دستی
، نکته‌ی مهمی است که هنگام خرید باید مدنظر قرار دهید. کولر آبی مذکور را می‌توانید با قیمتی حدوداً 
۶ میلیون تومان
 تهیه کنید.
کولر آبی انرژی مدل VC0380
کولر آبی انرژی مدل VC0380 با‌توجه‌به 
ظرفیت ۳۵۰۰CFM
، برای محیط‌هایی با ابعاد 
۵۰ تا ۶۰ مترمربع
 کاربردی خواهد بود. این کولر آبی از نوع کولرهای 
بالازن
 است‌؛ یعنی دریچه‌ی خروجی هوای آن در بخش بالای کولر تعبیه شده است و باد را به‌سمت بالا پرتاب می‌کند. بنابراین، درصورتی‌که قصد دارید این کولر را برای مصارف خانگی بخرید، باید نوع هوادهی کولر را مدنظر قرار دهید.
براساس ادعای شرکت سازنده، بازده خنک‌کنندگی کولر سلولزی انرژی VC0380 به بیش از ۸۳ درصد می‌رسد و در‌مقایسه‌با کولرهای معمولی، ۳۰ درصد خنک‌کنندگی بیشتری ارائه می‌دهد. این محصول نیز همچون بسیاری از مدل‌های انرژی، از کلید محافظ جان RCCB بهره می‌برد. همچنین، درصورت تمایل می‌توانید هنگام ثبت سفارش این کولر را 
با ریموت کنترل
 تهیه کنید. کولر آبی انرژی با قیمت حدودیِ 
۱۳ میلیون تومان
 برای خرید دردسترس قرار دارد.
کولر آبی سپهر الکتریک مدل SE500C
کولر 
سلولزی 
سپهر الکتریک مدل SE500C با 
ظرفیت ۵۰۰۰CFM
، فضایی با متراژ 
۶۰ تا ۱۲۰ مترمربع
 را پوشش خواهد داد. این کولر از سیستم محافظ جان بهره می‌برد و با 
قیمت ۱۵ میلیون تومان
 فروخته می‌شود.
در ساخت کولر آبی سپهر الکتریک SE500C از ورق گالوانیزه با پوشش رنگی الکترواستاتیک استفاده شده است و باعث مقاومت کولر در‌برابر خوردگی و سایش می‌شود. دریچه‌ی خروج هوا در‌کنار محصول قرار گرفته است و به‌راحتی می‌توان از آن روی پشت‌بام یا بالکن مکان‌های تجاری و مسکونی استفاده کرد.
کولر آبی ایرومکس AM60
کولر آبی ایرومکس مدل AM60 با بهره‌مندی از پدهای سلولزی، درمقایسه‌با کولرهای پوشالی خنک‌کنندگی بیشتری ارائه می‌دهد. این کولر بدنه‌ای از 
جنس پلیمر
 دارد که مقاومت بیشتری دربرابر نور مستقیم خورشید و پوسیدگی دارد. ظرفیت ۶۰۰۰CFM کولر نیز آن را به‌ گزینه‌ی مناسبی برای محیط‌هایی با 
متراژ ۱۰۰ تا ۲۰۰ مترمربع
 تبدیل می‌کند.
کولر آبی ایرومکس همچون 
بهترین کولرهای گازی بازار
 به 
فناوری اینورتر
 مجهز شده است تا در مصرف آب و برق صرفه‌جویی شود. همچنین به‌لطف ترموستاتیک‌بودن کولر، امکان تنظیم دما و کنترل آن از راه دور نیز وجود دارد و نیازی نیست مثل کولرهای معمولی برای تغییر دما هربار از جای خود بلند شوید. مدل بالازن و بغل‌زن این محصول را می‌توان با قیمتی در حدود 
۲۴ میلیون تومان
 تهیه کرد.
کولر آبی ایران شرق IS60AS
کولر آبی سلولزی ایران شرق مدل IS60AS از‌جمله کولرهای 
ترموستاتیک
 موجود در بازار با قابلیت 
تنظیم دما و تایمر خواب
 است. درواقع برخلاف کولرهای معمولی که تنها دو حالت خنک‌کنندگی را دراختیارتان قرار می‌دهند، ترموستات تعبیه‌شده در این کولر به‌ شما امکان می‌دهد تا 
دمای مدنظرتان
 را اعمال کنید.
ظرفیت ۶۰۰۰CFM کولر آبی ایران شرق آن را به گزینه‌ای مناسب برای محیط‌هایی با ابعاد 
بیش از ۱۲۰ مترمربع
 تبدیل می‌کند. قابلیت تایمر خواب نیز پس از رسیدن دمای اتاق به حد مطلوبی، کولر را به‌طور خودکار خاموش می‌کند. این ویژگی به‌منظور صرفه‌جویی در انرژی و افزایش راحتی مصرف‌کنندگان طراحی شده است؛ به‌ویژه هنگام خواب که احتمالاً به روشن‌ماندن کولر در تمام طول شب نیازی نیست.
کولر آبی ایران شرق مدل IS60AS از ریموت کنترل با برد حدودیِ ۱۰۰ تا ۱۵۰ متر نیز بهره می‌برد تا در هر نقطه‌ای از خانه بتوانید آن را خاموش و روشن یا دما را تنظیم کنید. بهره‌مندی از کلید RCCB یا محافظ جان از دیگر ویژگی‌های کولر آبی ایران شرق به‌حساب می‌آید. کولر آبی ایران شرق را می‌توان با 
قیمت ۱۴ تا ۱۵ میلیون تومان
 خرید.
کولر سلولوزی جنرال پویا مدل GP-6000B
اگر کولر آبی را برای محیطی با ابعاد حدودیِ 
۱۲۰ تا ۱۵۵ متر
 نیاز دارید، کولر آبی سلولزی جنرال پویا مدل GP-6000B گزینه‌ی مناسبی خواهد بود. موتور این کولر از نوع 
موتوژن 
و پمپ آب استفاده‌شده در آن از نوع 
الکتروژن 
است که از بهترین مدل‌های موجود در بازار به‌حساب می‌آیند.
کولر سلولوزی جنرال پویا GP-6000B نیز همچون مدل قبل از نوع 
ترموستاتیک 
است و برای تنظیم دمای کولر هم می‌توانید از ریموت کنترل استفاده کنید.
کولر جنرال پویا نیز همچون اکثر مدل‌های موجود در بازار از ورق گالوانیزه ساخته شده است و پوشش الکترواستاتیک آن را در‌برابر اشعه‌ی آفتاب و زدگی و سایش مقاوم می‌کند. کولر آبی GP-6000B را می‌توان با قیمت حدوداً 
۱۱ میلیون تومان
 تهیه کرد.
کولر سلولوزی ایرومکس مدل AM800
در طراحی کولر سلولزی ایرومکس مدل AM800 از پلیمر استفاده شده است که مقاومت زیادی در‌برابر رسوب و پوسیدگی و خوردگی دارد. همچنین بهره‌مندی از 
فیلترهای توری
، مانع ورود حشرات و گردوغبار می‌شود و هوای سالم‌تری را به جریان می‌اندازد. اگر به‌دنبال کولری برای فضایی با ابعاد حدود ۲۰۰ مترمربع هستید، کولر آبی ایرومکس با ظرفیت ۸۰۰۰CFM انتخابی بسیار مناسب خواهد بود.
ایرومکس AM800 که از کولرهای 
ترموستاتیک
 بازار به‌حساب می‌آید، امکان کنترل از راه دور و تنظیم دما را برای کاربران فراهم می‌کند. به‌علاوه، با بهره‌مندی از فناوری اینورتر و 
برچسب مصرف انرژی
 
+++A 
ازنظر 
مصرف بهینه‌ی آب و برق
 نیز در جایگاه مناسبی قرار دارد.
کولر آبی ایرومکس در دو مدل بالازن و بغل‌زن در محدوده‌ی 
۲۷ میلیون تومان
 فروخته می‌شود. بسته به محلی که برای راه‌اندازی و نصب کولر در نظر گرفته‌اید، می‌توانید یکی از مدل‌ها را به‌دلخواه انتخاب کنید.
کولر سلولزی ایران شرق مدل IS80S
کولر سلولزی ایران شرق مدل IS80S با 
ظرفیت ۸۰۰۰CFM
 برای فضاهای بزرگ با متراژ 
بیش از ۱۵۰ مترمربع
 مناسب خواهد بود. این کولر آبی نیز از نوع 
ترموستاتیک 
است و برخلاف مدل‌های معمولی، امکان تنظیم دما را فراهم می‌آورد.
کولر آبی ایران شرق IS80S به 
صفحه‌کلید لمسی و تایمر خواب
 مجهز است. همچنین با بهره‌مندی از ریموت کنترل، به‌ شما امکان می‌دهد تا در فاصله‌ی حداکثر ۲۰۰ متری کولر، امکان تنظیم دما و خامو‌ش و روشن‌ کردن آن را داشته باشید. کلید محافظ جان از دیگر قابلیت‌های این کولر سلولزی به‌شمار می‌آید. قیمت کولر آبی ایران شرق حدوداً 
۱۵ میلیون تومان
 است.
کولر سلولزی آبسال AC/AX13000
کولرهای آبی با ظرفیت بالا مانند کولر آبی آبسال مدل AC/AX13000 برای محیط‌هایی با متراژ زیاد همچون فروشگاه‌ها و مراکز تجاری یا فضاهای مسکونی بزرگ استفاده می‌شوند. هرکدام از پدهای سلولزی به‌کاررفته در این کولر آبی از 
فیلتر تصفیه‌ی هوا
 بهره می‌برند تا از ورود گردوغبار و آلودگی به داخل محیط جلوگیری شود.
کولر سلولزی آبسال را می‌توانید به‌گونه‌ای تنظیم کنید که به‌طور خودکار در مواقع خاصی روشن یا خاموش شود. همچنین با بهره‌مندی از 
ریموت کنترل
، 
مدیریت و تنظیم دمای کول
ر بسیار آسان‌تر خواهد بود. این محصول از معدود محصولات موجود در بازار است که از 
فناوری اینورتر
 بهره می‌برد تاحدممکن در مصرف انرژی صرفه‌جویی شود. قیمت کولر سلولزی آبسال تقریباً 
۲۳ میلیون تومان
 است.
با‌توجه‌به اینکه قیمت کولر آبی نیز مانند بسیاری از کالاهای موجود در بازار همه‌روزه رو به افزایش است، با انجام برخی نکات همچون استفاده از سایبان کولر که قبل‌تر به ‌آن اشاره کردیم یا 
روغن کاری کولر آبی
، می‌توانید عمر کولر آبی را افزایش دهید تا ضمن افزایش کارایی، در هزینه‌های خود نیز صرفه‌جویی کرده باشید.
آیا مدلی از کولر آبی وجود دارد که از چشم ما پنهان مانده است؟ لطفاً با معرفی آن به کامل‌تر‌شدن 
راهنمای خرید
 حاضر کمک کنید."
0,"تا چند سال قبل اگر قصد خرید 
ساعت هوشمند
 یا مچ‌بند هوشمند داشتید، باید از خودتان می‌پرسیدید که «
آیا واقعاً به چنین گجتی نیاز دارم؟
»؛ اما حالا دیگر نیازی به این سؤال نیست و با مبلغ نسبتاً کمی، می‌توانید حداقل یک مچ‌بند هوشمند تهیه کنید.
حتی اگر نخواهید از امکانات سلامتی و ورزشی اسمارت واچ استفاده کنید، ساعت‌ها و مچ‌بندهای هوشمند تضمین می‌کنند که هیچ‌کدام از پیام‌ها و تماس‌هایتان را از دست ندهید، پخش موسیقی را کنترل کنید و به‌طور کلی کمتر لازم باشد که گوشی را از جیبتان خارج کنید. به‌لطف امکان تعویض تم که در اکثر ساعت‌ها و مچ‌بندهای هوشمند وجود دارد، می‌توانید ظاهر ساعت را به هر شکل و شمایلی شخصی‌سازی کنید؛ پس تصور نکنید که حتماً باید «ورزشکار» باشید تا سراغ گجت‌های پوشیدنی بروید.
گجت‌های پوشیدنی را می‌توان به دو دسته‌ی کلی «
ساعت هوشمند
» (Smart Watch) و «
مچ بند هوشمند
» (Smart Band) تقسیم کرد؛ دسته‌ی اول شباهت بیشتری به ساعت‌های‌ کلاسیک دارند، بزرگ‌تر هستند، قیمت بیشتری دارند و البته امکانات بیشتری هم در مقایسه با مچ بندهای هوشمند در اختیارتان قرار می‌دهند. از طرفی مچ‌بندهای هوشمند نمایشگر کوچک‌تری دارند که اطلاعات کمتری را در مقایسه با ساعت‌های هوشمند به نمایش می‌گذارد؛ قیمت پایین‌تر، امکانات ارتباطی کمتر و فاصله گرفتن از طراحی کلاسیک هم از جمله مشخصات مچ بندهای هوشمند است.
در ادامه در قالب راهنمای خرید، بهترین ساعت هوشمند و بهترین مچ بند هوشمند موجود در بازار ایران را در بازه‌های قیمتی مختلف معرفی کرده‌ایم. معیارهایی که برای انتخاب مدل‌ها در نظر گرفته‌یم شامل امکانات و قابلیت‌ها کیفیت ساخت بدنه و نمایشگر و خوانایی آن زیر نور آفتاب است.
در این مقاله تا حد امکان از معرفی بیش‌ازحد مدل‌ها خودداری شده است؛ اما اگر طرفدار برندهای سامسونگ، شیائومی یا هواوی هستید و می‌خواهید با اسمارت‌واچ‌های بیشتری از این برندها آشنا شوید، می‌توانید به راهنماهای خرید بهترین 
ساعت‌های هوشمند سامسونگ
، 
بهترین ساعت‌های هوشمند شیائومی
 و 
بهترین ساعت‌های هوشمند هواوی
 سر بزنید.
تی سی اچ Z40 جزو ارزان‌ترین ساعت‌های هوشمند بازار است که بدون محدودیت برای کاربران ایرانی با آیفون و گوشی‌های اندروید سازگار است و از قابلیت جذاب 
پاسخ‌دهی به تماس در اندروید
 پشتیبانی می‌کند. با طراحی چشم‌نواز و کیفیت ساخت خوب، Z40 از صفحه‌نمایش امولد پروضوح ۴۶۶ در ۴۶۶ پیکسل با ابعاد ۱٫۴۳ اینچی استفاده می‌کند. نمایشگر ساعت روشنایی قابل قبولی تولید می‌کند و کار کردن با آن زیر نور نه‌چندان شدید آفتاب، مشکلی برای خوانایی صفحه به‌وجود نمی‌آورد.
باتری ۲۲۰ میلی‌آمپرساعت Z40 می‌تواند بین 
۴ تا ۵ روز استفاده‌ی عادی 
دوام بیاورد. ساعت هوشمند تی‌سی‌اچ تقریبا از تمام قابلیت‌هایی که اسمارت‌واچ‌های جدید دارند ازجمله فهرست بلند‌بالایی از ورک‌اوت‌ها، سنجش ضربان قلب و سطح اکسیژن خون، پایش خواب، نمایش اعلانات، پخش موزیک، سلامت بانوان و موارد دیگر بهره می‌برد. جالب اینجا است که باوجود دقت نه‌چندان بالای گام‌شمار ساعت، تست ضربان قلب و SpO2 این اسمارت‌واچ هم‌پای گلکسی واچ ۴ پیش می‌آید تا آن را به‌انتخابی معقول تبدیل کند.
شیائومی Mibro A2 از نمایشگر ۱٫۳۹ اینچی با وضوح ۳۶۰ در ۳۶۰ پیکسل استفاده می‌کند، اما متأسفانه در سایت سازنده، اطلاعاتی در مورد نوع پنل نمایشگر در اختیار قرار نمی‌گیرد. ساعت هوشمند میبرو A2 درمقایسه‌با بسیاری از مدل‌های هم‌قیمت ظرفیت باتری بالاتری ارائه می‌دهد. این ساعت با باتری ۳۵۰ میلی‌متری در حالت استفاده‌ی عادی تا ۱۰ روز و در حالت استندبای تا ۵۰ روز همراه کاربر خواهد بود. حسگرهای ساعت مثل ضربان قلب و سنجش اکسیژن خون نیز تا حد قابل قبولی درست عمل می‌کنند.
ساعت هوشمند شیائومی Mibro A2 در مجموع 
۷۰ حالت ورزشی
 دارد؛ ازاین‌رو، برای افرادی که ساعت هوشمند را برای فعالیت‌های ورزشی می‌خواهند، گزینه‌ی مناسبی به‌نظر می‌رسد. نکته‌ی مهم دیگر برای کاربران ایرانی این است که خوشبختانه ساعت شیائومی اعلان‌های فارسی را بدون ایراد نمایش می‌دهد و از اسپیکر و میکروفون نیز برای پاسخگویی به‌ تماس‌ها با استفاده از بلوتوث پشتیبانی می‌کند. به‌علاوه، امکان شماره‌گیری مستقیم از روی ساعت نیز وجود دارد.
بند ۸ شیائومی گجت‌ پوشیدنی جذاب، سبک و راحت با بند لطیف و فریم فلزی است که می‌توان از آن به 
شکل گردنبند
 یا 
روی کفش
 هم استفاده کرد. اسمارت بند شیائومی از نمایشگر ۱٫۶۲ اینچی AMOLED با تراکم پیکسلی ۳۲۶ پیکسل بر اینچ و نرخ نوسازی ۶۰ هرتز بهره می‌برد. با روشنایی 
۶۰۰ نیتی
 نمایشگر، خواندن محتوا و دیدن اطلاعات صفحه همیشه روشن (AOD) زیر نور آفتاب به‌آسانی صورت می‌گیرد.
باتری بند ۸ شیائومی با شارژ سریع تنها در عرض یک ساعت کاملاً شارژ می‌شود و تا 
۱۶ روز دوام
 می‌آورد. البته  اگر AOD فعال باشد یک بار شارژ تا ۵ روز شارژدهی خواهد داشت. این مچ‌بند NFCدار مثل نسل‌های قبلی از 
زبان فارسی 
هم پشتیبانی می‌کند.
ردمی واچ 3 اکتیو شیائومی ساعت هوشمند مقرون‌به‌صرفه‌ای است که تمام ویژگی‌های کاربردی موردانتظار را در اختیارتان قرار می‌دهد. با ظاهری مستطیلی (شبیه به اپل واچ) از صفحه نمایش ۱٫۸۳ اینچی با حداکثر روشنایی 
۴۵۰ نیت
 بهره می‌برد که باعث شده است استفاده از آن زیر نور آفتاب بدون مشکل باشد. 
پنل LCD
 به‌کاربرده‌شده در این اسمارت‌واچِ مقاوم در برابر نفوذ آب، علاوه‌بر پایین آوردن قیمت محصول، به صرفه‌جویی در مصرف شارژ نیز منجر شده است؛ به‌طوری‌که باتری ۲۸۹ میلی‌آمپر ساعتی ردمی واچ 3 اکتیو بسته به میزان استفاده با یک بار شارژ کامل 
بین ۸ الی ۱۲ روز
 دوام خواهد آورد.
نقطه‌‌ی قوت ساعت هوشمند Mibro Watch GS Pro را می‌توان باتری ۴۶۰ میلی‌آمپرساعتی آن دانست که به‌گفته‌ی شرکت سازنده در حالت استفاده‌ی عادی تا 
۲۰ روز
 دوام می‌آورد. پس از راه‌اندازی ساعت، صدها ویجت متنوع در اختیار کاربر قرار می‌گیرد و امکان شخصی‌سازی ویجت‌ها نیز فراهم است.
پشتیبانی کامل از زبان فارسی
، از دیگر نکات مثبت ساعت میبرو Watch GS Pro به‌حساب می‌آید. تمامی حروف بدون ایراد نمایش داده می‌شوند، ولی درست مثل اکثر مدل‌های هم‌رده، خبری از نمایش کامل پیام‌ها و اعلان‌ها نیست. 
نمایشگر ۱٫۴۳ اینچی OLED
 ساعت، وضوح و روشنایی قابل قبولی دارد و خوشبختانه از 
قابلیت AOD
 یا نمایشگر همیشه روشن نیز پشتیبانی می‌کند.
ساعت‌ هوشمند ارگونومیک و سبک گلکسی‌ فیت ۳ که اواخر فوریه ۲۰۲۴ روانه‌ی بازار شد، از نمایشگر امولد درخشان ۱٫۶ اینچی با وضوح ۲۵۶ در ۴۰۲ پیکسل و بدنه‌ آلومینیومی بهره می‌برد. باتری ۲۰۸ میلی‌آمپرساعتی ساعت نیز که در 
استفاده روزمره حدودا یک هفته
 دوام می‌آورد.
رابط کاربری فیت ۳، FreeRTOS، از بسیاری از جهات شبیه WearOS است؛ اما از گوگل‌پلی و قابلیت نصب اپلیکیشن‌های جانبی 
پشتیبانی نمی‌کند
. درنتیجه با خرید آن باید با اپ‌های پیش‌فرض ازجمله اپلیکیشن سلامت، کنترل موسیقی، پیداکردن گوشی، آب‌وهوا، تقویم، تایمر، آلارم، استاپ‌واچ، ساعت جهانی، ماشین‌حساب و کنترل شاتر دوربین کنار بیایید. برخلاف گلکسی واچ‌ها در گلکسی فیت ۳، 
امکان پاسخ به پیام وجود ندارد
 و فقط می‌توانید پاسخ‌های از‌پیش‌تعریف‌شده ارسال کنید.
گلکسی واچ ۴ سامسونگ مدل 40 میلی‌متری با نمایشگر ۱٫۱۹ اینچی AMOLED و تراکم پیکسلی ۳۳۰ پیکسل‌براینچ و پشتیبانی از نمایشگر همیشه‌روشن، فریمی از جنس آلومینیوم دارد و از گواهی ضدآب و گردوغبار 
IP68
، قابلیت تحمل فشار ۵ اتمسفری آب و 
استاندارد نظامی
 MIL-STD-810G برخوردار است.
ساعت نسل چهارم سامسونگ، به حسگرهای شتاب‌سنج، ژیروسکوپ، حسگر اپتیکال ضربان قلب با قابلیت محاسبه سطح اکسیژن خون (SpO2)، الکتروکاردیوگرام و فشارسنج مجهز است و از حالت‌های ورزشی مختلف، پایش ضربان قلب، اندازه‌گیری سطح اکسیژن خون، سنجش فشار خون، پایش وضعیت خواب و استرس پشتیبانی می‌کند که برخی از آن‌ها ممکن است برای کاربران ایرانی کار نکند. باتری ۲۴۷ میلی‌آمپر ساعتی آن نیز در حالت استندبای ۸۰ ساعت دوام می آورد و در استفاده‌ی روزانه، هر ساعت حدود ۱۰ درصد کاهش می‌یابد.
امیزفیت T-Rex پرو را می‌توان بهترین ساعت هوشمندِ 
سازگار با اندروید و iOS
 برای علاقه‌مندان به ساعت‌های ضدضربه و غول‌پیکر 
برند جی‌شاک
 دانست. شاید برایتان سؤال باشد که چرا نام پادشاه دایناسورها را روی امیزفیت تی-رکس گذاشته‌اند؛ زیرا این ساعت به معنای کلمه یک «هیولا» محسوب می‌شود.
تی-رکس، ۱۵ گواهینامه نظامی دارد و تقریباً دربرابر همه‌چیز مقاوم است تا در شرایط سخت و محیط‌های خشن قابل استفاده باشد. برای نمونه، بدنه تی-رکس می‌تواند دربرابر گرمای ۷۰ درجه و سرمای ۴۰ درجه زیر صفر سانتی‌گراد مقاومت کند. به‌علاوه، به‌طور کامل دربرابر آب، گردوغبار و ضربه مقاومت دارد.
نسل سوم اپل واچ SE یکی از ارزنده‌ترین انتخاب‌ها بین ساعت‌های هوشمند اپل است. اپل واچ اس ای 40 میلی‌متری نسخه 2023 از نمایشگر اولد با رزولوشن ۳۲۴ در ۳۹۴ پیکسل و 
روشنایی ۱٬۰۰۰ نیت
 بهره می‌برد. باتری ۲۹۶ میلی آمپر ساعت آن نیز تا
 ۱۸ ساعت کاربری عادی
 را تاب می‌آورد.
اپل واچ SE 2023 با 
تراشه‌ی S8 اپل
 با پردازنده‌ی دو هسته‌ای ۶۴ بیتی و 
۳۲ گیگابایت
 فضای ذخیره‌سازی درکنار
 یک گیگابایت رم
 معرفی شده است و فضای خوبی برای ذخیره‌سازی برنامه‌ها و 
عملکرد روانی
 حین اجرای آن‌ها دارد. پیش از خرید اپل‌واچ‌ها درنظر داشته باشید که تمام قابلیت‌های مهم اپل واچ که با هشدار به‌موقع جان کاربران زیادی را نجات داده‌اند، 
در ایران فعال نیستند
.
اپل واچ 9 ازنظر ظاهر و اکثر قابلیت‌ها تفاوت چندانی با سری 8 ندارد. تنها تفاوت مهم، ارتقا به تراشه اپل S9 با ۳۰ درصد سرعت بیشتر نسبت به تراشه S8 به‌کاررفته در اپل واچ ۸ و روشنایی دو برابری صفحه نمایش تا ۲۰۰۰ نیت است. حتی دوام باتری این مدل نیز مثل نسل قبل ۱۸ ساعت اعلام شده است. اگر پردازنده قدرتمند‌تر و تعامل بیشتر با دستیار صوتی سیری یا فعالیت زیر نور آفتاب برایتان مهم است، می‌توانید به‌جای اپل واچ ۸ سراغ اپل واچ سری ۹ بروید.
دارای حسگرهای اکسیژن خون، ECG، تشخیص سقوط، خدمات اضطراری و سنسورهای دما هستند که باوجود سودمند بودنشان، برخی از آن‌ها در ایران قابل استفاده نیستند. قابلیت‌ پیدا کردن آیفون‌های گمشده در خانه، شارژ سریع و تشخیص و ضبط حرکات ورزشی مانند دوچرخه‌سواری از ویژگی‌های جدید اپل واچ سری ۹ نسبت به نسل قبلی هستند. 
پیکسل واچ ۲ بهترین ساعت هوشمند گوگل محسوب می‌شود که با نمایشگر امولد ۱٫۲ اینچی و تراکم پیکسلی ۳۲۰ پیکسل در اینچ، اگرچه 
ظاهری مشابه با نسل قبل
 پیکسل واچ دارد، اما در باطن بهبودهایی یافته است. مثلا اکنون باتری با ظرفیت ۳۰۶ میلی‌آمپرساعت می‌تواند حتی با روشن‌ بودن AOD، حدود 
۲۴ ساعت دوام
 بیاورد و ظرف ۷۵ الی ۸۰ دقیقه کاملاً شارژ می‌شود.
افزایش عمر باتری‌، مدیون آپدیت 
Wear OS 4
 و 
تراشه‌ی بهینه‌ی Qualcomm Snapdragon W5
 با فضای ذخیره‌سازی ۳۲ گیگی و ۲ گیگ رم است. به‌لطف Wear OS 4 اپ‌های جدید جیمیل، تقویم گوگل، یوتیوب موزیک و Assistant بهبودیافته، تجربه‌ی کاربری لذت‌بخشی را فراهم آورده‌اند. 
اپل واچ اولترا در سپتامبر ۲۰۲۲ به‌عنوان نسخه‌ی حرفه‌ای‌تر، بزرگ‌تر و سنگین‌تر سری ۸ عرضه شد. از نمایشگر ۱٫۹۲ اینچی 
LTPO OLED
 با رنگ‌های فوق‌العاده درخشان و حالت «همواره‌روشن» (Always-on) بهره می‌برد و حداکثر روشنایی 
۲۰۰۰ نیتی
 آن درکنار وضوح ۴۰۱ در ۵۰۲ پیکسل این ساعت با تراکم پیکسلی ۳۳۸ پیکسل‌بر‌اینچ، تجربه‌ فوق‌العاده‌ای را از نظر خوانایی و شفافیت تصویر و متن ارائه می‌کند.
اپل واچ اولترا مشابه سری ۸ به تراشه‌ی دوهسته‌ای Apple S8 مجهز است. تراشه‌ی سریع اپل  جابه‌جایی بین اپلیکیشن‌ها را به کاری لذت‌بخش تبدیل می‌کند. S8 علاوه‌بر حسگرهای معمول ازجمله حسگر ضربان قلب، حسگر سنجش سطح اکسیژن خون و حسگر نور محیط‌ (برای تنظیم خودکار روشنایی صفحه و قطع صدای تماس)، از حسگرهای جدیدی مثل حسگرهای 
تشخیص دمای بدن
، 
دما و عمق آب 
ویژه‌ی شناگران و غواصان به‌علاوه‌ی شتاب‌سنج و ژیروسکوپ جدید برای تشخیص تصادف خودرو نیز میزبانی می‌کند.
نسخه‌ی ۴۷ میلی‌متری گلکسی واچ ۶ کلاسیک از نمایشگر اولد ۱٫۵ اینچی بهره می‌برد که با 
پوشش بسیار مقاوم
 یاقوت کبود محافظت شده است و به‌لطف وجود حلقه‌ی چرخان، کمتر پیش می‌آید که لکه‌ی اثر انگشت روی آن ببینید. نمایشگر رزولوشن ۴۸۰×۴۸۰ پیکسلی و تراکم پیکسلی فوق‌العاده‌ی ۴۵۳ پیکسل‌براینچ دارد. این موارد درکنار روشنایی 
۲۰۰۰ نیتی
 سبب شده است که با نمایشگری کاملا شارپ روبه‌رو باشیم که حتی فونت‌های ریز در آن خوانایی بسیار خوبی دارند.
گلکسی واچ 6 کلاسیک افزون‌بر حسگر شتاب‌سنج، ژیروسکوپ، قطب‌نما، ضربان قلب، دماسنج و فشارسنج با حسگر جدید 3D Hall همراه است و حسگر BioActive را نیز حفظ کرده است.  حسگر BioActive میزان آب و ترکیب بدنی کاربر را از نظر بافت عضلانی، درصد چربی، BMI و حتی میزان متابولیسم پایه، اندازه‌گیری می‌کند. به کمک این سنسورها پشتیبانی از حالت‌های ورزشی مختلف، پایش ضربان قلب، اندازه‌گیری سطح اکسیژن خون، سنجش فشار خون، پایش وضعیت خواب و پایش وضعیت استرس ممکن شده است.
بدون در نظر گرفتن قیمت، اپل واچ اولترا ۲، پیکسل واچ 2 گوگل، گلکسی واچ ۶ کلاسیک بهترین ساعت‌های هوشمند ۲۰۲۴ هستند که با اتصال به گوشی‌های هم‌برندشان بهترین عملکرد را دارند. 
اپل واچ SE 2023 یکی از ارزنده‌ترین انتخاب‌ها بین ساعت‌های هوشمند اپل است که با قیمت مناسب‌تر تمام امکانات مورد نیاز را در اختیار کاربران قرار می‌دهد.
تی سی اچ Z40 جزو ارزان‌ترین ساعت‌های هوشمند بازار است که بدون محدودیت برای کاربران ایرانی با آیفون و گوشی‌های اندروید سازگاری دارد و از قابلیت جذاب پاسخ‌دهی به تماس در اندروید پشتیبانی می‌کند.
در مقاله پیشنهادهای گوناگونی در بازه‌ی قیمتی تا ۵ میلیون تومان داده شد اما یکی از بهترین ساعت‌ها و مچ‌بند‌ها هوشمند تا ۵ میلیون تومان شیائومی Mibro Watch GS Pro و سامسونگ گلکسی فیت 3 است. با کمی هزینه‌ی بیشتر می‌توانید سامسونگ گلکسی واچ 4  را هم جایگزین ارزشمندی در نظر بگیرید."
0,"اگر چند سال قبل کسی به خریداران گوشی‌هایی مانند ردمی نوت ۸ یا ردمی نوت ۹ (که اتفاقا هر دو از پرفروش‌ترین گوشی‌های بازار ایران هم بودند) می‌گفت که در آینده‌ای نه‌چندان دور باید برای خرید نسل جدید همین گوشی‌ها، قیمتی برابر با گوشی‌های سری «فن ادیشن» سامسونگ یا بیشتر از آیفون SE پرداخت کنید، به‌ندرت جدی گرفته می‌شد؛ اما رویکرد شیائومی در کنار جادوی بازار ایران که می‌تواند یک گوشی ۳۵۰ دلاری را از دسترس طیف عظیمی از جامعه خارج کند، به‌راحتی می‌تواند چنین تحلیل دور از ذهنی را هم به واقعیت تبدیل کند.
در بازار موبایل ایران، با عبور از مرز قیمتی ۲۰ میلیون تومان، گزینه‌های در دسترس شما به شکل معناداری کاهش پیدا می‌کنند. درحال حاضر با بودجه‌ای بین ۲۰ تا ۳۰ میلیون تومان، کمتر از انگشتان دو دست انتخاب پیش‌روی شماست و اگر مدل‌های قدیمی‌تر (و با ارزش خرید پایین‌تر) را از مقایسه حذف کنیم، تعداد انتخاب‌ها به کمتر از پنج مدل می‌رسند. اگر کمی سخت‌گیرتر باشید و پشتیبانی سخت‌افزاری، تعمیرپذیری و وجود تجهیزات جانبی را هم به فهرست پارامترهای جست‌وجو اضافه کنید، به‌جز 
گلکسی S23 FE
، گلکسی A55، 
شیائومی 13T
 و ردمی نوت ۱۳ پرو پلاس، انتخاب دیگری روی میز وجود نخواهد داشت.
گوشی هوشمند ردمی نوت ۱۳ پرو پلاس از سوی 
فروشگاه اینترنتی موبایلکس
، برای بررسی دراختیار زومیت قرار گرفته است.
به‌عنوان یک تولیدکننده‌ی موبایل، زمانی‌که به یکی از مدل‌های جدیدتان پسوند «پرو» یا «پلاس» اضافه می‌کنید، سطح انتظار کاربر از آن را ارتقا می‌دهید. نمونه‌ای روشن برای اثبات این ادعا، آیفون‌ها و گوشی‌های خانواده‌ی گلکسی S هستند که بین نسخه‌های عادی و پرو/پلاس، تفاوت‌های بسیار بارز و پررنگی دارند. این پسوندها در ناخودآگاه کاربران، گوشی قدرتمند‌تر با مشخصات سخت‌افزاری بهتر و شاید کمی‌ گران‌قیمت‌تر را تصویر می‌کند. حالا اگر یک گوشی به هر دو پسوند «پرو» و «پلاس» مجهز شده باشد چطور؟
پسوندهای «پرو» و «پلاس» در گوشی‌های شیائومی واقعا بامعنی هستند؟
از بین گوشی‌های در دسترس در بازه‌ی قیمتی بیشتر از ۲۰ و کمتر از ۳۰ میلیون تومان، 
ردمی نوت ۱۳ پرو پلاس
 عجیب‌ترین گزینه به‌نظر می‌رسد. برند ردمی در حافظه‌ی تاریخی کوتاه‌مدت کاربران، تولیدکننده‌ی گوشی‌های اقتصادی و میان‌رده‌ی ارزان‌قیمت به‌نظر می‌رسد و خریداران این برند را نه گیک‌ها، که کاربران عادی تشکیل می‌دهند که به‌دنبال خرید یک گوشی همه‌کاره با کم‌ترین بودجه‌ی ممکن هستند؛ اما گویی ردمی نوت ۱۳ پرو پلاس قصد پیروی از همین قاعده را هم ندارد.
مدیران بخش ردمی در کمپانی شیائومی برای متمایز کردن ردمی نوت ۱۳ پرو پلاس از رقبا روی سه ویژگی کلیدی متمرکز شده‌اند: طراحی، صفحه‌نمایش و دوربین؛ به‌نظر آن‌ها، همین سه ویژگی، توانایی ارتقای ردمی نوت ۱۳ پرو پلاس به سطحی بالاتر از همه‌ی گوشی‌های دیگر برند ردمی را دارند و با وجود داشتن برچسب قیمتی گران‌تر، می‌توانند آن را در ذهن کاربران به دستگاهی با ارزش خرید بالا تبدیل کنند. در نتیجه منطقی به نظر می‌رسد اگر 
بررسی ردمی نوت ۱۳ پرو پلاس
 هم با توجه به همین سه ویژگی تنظیم شود.
 مشخصات فنی ردمی نوت ۱۳ پرو پلاس
سخت‌افزار
توضیحات
 ابعاد
۱۶۱٫۴ در ۷۴٫۲ در ۸٫۹ میلی‌متر
وزن
۲۰۴٫۵ گرم
نمایشگر
۶٫۶۷ اینچی
۱۲۰ هرتز - AMOLED
446ppi
چیپست
رم و فضای ذخیره‌سازی
دوربین اصلی
۲۰۰ مگاپیکسل - f/1.65
سنسور 1/1.4 اینچی
لرزشگیر اپتیکال - لرزشگیر الکترونیکی
سایر دوربین‌ها
۸ مگاپیکسلی اولتراواید
۲ مگاپیکسلی ماکرو
۱۶ مگاپیکسلی سلفی
فیلم‌برداری
باتری
۵۰۰۰ میلی‌آمپرساعت
شارژ سریع
۱۲۰ وات
شیائومی در طراحی گوشی مسیر سخت‌تر را انتخاب کرده تا ردمی نوت ۱۳ پرو پلاس به اولین عضو خانواده‌ی ردمی تبدیل شود که از نمایشگری با لبه‌های خمیده استفاده می‌کند؛ از سوی دیگر، ضخامت حاشیه‌های نمایشگر هم تا حد ممکن کاهش پیدا کرده؛ تا جایی‌که که حاشیه‌ی لبه‌ی پایینی به ۲٫۳۷ میلی‌متر و نسبت نمایشگر به بدنه هم به مرز ۹۰ درصد رسیده است.
دیگر المان‌های طراحی ردمی نوت ۱۳ پرو پلاس برای کاربران کاملا آشنا هستند. محل قرارگیری و نوع چینش دوربین‌ها، دیگر گوشی‌های برند ردمی در سال ۲۰۲۴ را یادآوری می‌کنند و از نمای پشتی، نمی‌توان تفاوت بزرگی بین این گوشی و 
ردمی نوت ۱۳ پرو 4G
 یا 
پوکو M6 پرو
 پیدا کرد؛ اما داشتن نمایشگری با لبه‌های خمیده، همه‌ی تفاوت‌ها را رقم می‌زند.
آیا نمایشگرهای خمیده در حال بازگشت به گوشی‌های هوشمند هستند؟
شاید این روزها کاربران، گوشی‌هایی با طراحی تخت و نمایشگرهای مسطح را بیشتر بپسندند یا شاید بتوان گفت همه‌ی گوشی‌های رده‌بالا (از آیفون‌ها گرفته تا خانواده‌ی گلکسی S24 سامسونگ) همگی از همین نوع طراحی تخت استفاده می‌کنند؛ اما به‌نظر می‌رسد هنوز هم در ناخودآگاه بسیاری از کاربران، یک گوشی با نمایشگر خمیده جزو گوشی‌های لوکس و گران‌قیمت به‌حساب می‌آید.
با ۲۰۴ گرم وزن و ضخامت ۸٫۹ میلی‌متر، ردمی نوت ۱۳ پرو پلاس به هیچ وجه جزو گوشی‌های باریک یا سبک بازار طبقه‌بندی نمی‌شود؛ اما این بهایی است که ظاهرا شیائومی برای لوکس‌تر نشان‌‌دادن گوشی، حاضر به پرداختش شده؛ در چنین شرایطی، دست طراحان گوشی برای استفاده از پنل پشتی شیشه‌ای و فریم فلزی هم باز شده است تا در دست گرفتن ردمی نوت ۱۳ پرو پلاس، حس استفاده از یک گوشی باکیفیت را به کاربر منتقل کند. ردمی نوت ۱۳ پرو پلاس با پشتیبانی از استاندارد IP68 می‌تواند برای ۳۰ دقیقه در عمق ۱٫۵ متری آب دوام بیاورد.
صفحه‌نمایش ۶٫۶۷ اینچی ردمی نوت ۱۳ پرو پلاس تقریبا تمام نمای جلویی گوشی را به خود اختصاص داده است. این نمایشگر از پنل ۱۲ بیتی OLED، با توانایی به تصویر کشیدن ۶۸ میلیارد رنگ، نرخ نوسازی ۱۲۰ هرتز و حداکثر روشنایی ۱۸۰۰ نیت بهره می‌برد و از استاندارد HDR دالبی‌ویژن و +HDR10 هم پشتیبانی می‌کند. به‌لطف وضوح ۲۷۱۲×۱۲۲۰ پیکسلی پنل، تراکم پیکسلی آن به عدد بسیار خوبِ ۴۴۶ پیکسل‌بر‌اینچ می‌رسد و در نهایت روکش محافظ گوریلاگلس ویکتوس، پکیج نمایشگر چشم‌نواز ردمی را تکمیل می‌کند.
میان‌رده‌های سامسونگ دیگر بهترین نمایشگر کلاس خود را ندارند
شیائومی برای نمایش‌دادن رنگ‌های دقیق‌ در نمایشگر ردمی نوت ۱۳ پرو پلاس و جلوگیری از خستگی کاربران در زمان کار با گوشی، از استانداردهای TUV پشتیبانی می‌کند که به‌معنی PWM Dimming با نرخ ۱۹۲۰‌هرتز و ۱۶۰۰۰ سطح تنظیم روشنایی خواهد بود. همچنین مانند گوشی‌های رده‌بالاتر، صفحه‌نمایش گوشی می‌تواند با توجه به شرایط نوری محیط، سطح روشنایی و دمای رنگی را در بهینه‌ترین حالت برای چشم کاربران تنظیم کند.
به‌گفته‌ی شیائومی، صفحه‌نمایش ردمی نوت ۱۳ پرو پلاس از نرخ نمونه‌برداری لمسی ۲۱۶۰ هرتز پشتیبانی می‌کند و ۱۰۰درصد فضای گسترده‌ی رنگی DCI-P3 را پوشش می‌دهد که به‌مفهوم نمایش رنگ‌هایی چشم‌نواز و باطراوت است.
ردمی نوت ۱۳ پرو پلاس
۹۷٫۸ درصد
(Natural)
۹۷٫۶ درصد
(Vivid)
در حالت دستی، حداکثر روشنایی نمایشگر به حدود ۶۰۰ نیت می‌رسد؛ اما با تنظیمات خودکار و زیر نور شدید تجهیزات استودیو زومیت، عدد حداکثر روشنایی نمایشگر در محدوده‌ی ۱۶۰۰ نیت ثبت می‌شود؛ با پخش ویدیوهای HDR در همین حالت، روشنایی نمایشگر حدود ۱۷۵۰ نیت به‌دست می‌آوریم که کمی کمتر از عدد اعلام‌شده از سوی شیائومی است؛ اما می‌توان به‌راحتی به آن نمره‌ی قبولی داد.
در تست پوشش‌دهی فضای رنگی، نمایشگر ردمی توانست ۹۷٫۸ درصد از فضای رنگی sRGB را با خطای بسیار خوب ۱٫۶ نمایش دهد؛ اما پوشش فضای DCI-P3، پوشش‌دهی ۹۷٫۶ درصدی با خطای متوسط ۳٫۵ ثبت شد. ثبت رکوردهایی بهتر از نمایندگان هم‌قیمت سامسونگ مانند 
گلکسی A55
 یا گلکسی S23 FE، به خودی خود می‌تواند مهر تاییدی بر کیفیت بالای نمایشگر ردمی نوت ۱۳ پرو پلاس باشد.
در ناحیه‌ی پایینیِ نمایشگر می‌توانید حسگر اثر انگشت اپتیکال گوشی را پیدا کنید که عملکردی مانند همه‌ی حسگرهای اپتیکال زیرنمایشگر دیگر در دنیای گوشی‌های هوشمند دارد. اسپیکر دوم هم در لبه‌ی بالایی صفحه‌نمایش به چشم می‌خورد تا ردمی نوت ۱۳ پرو پلاس به مجموعه اسپیکرهای استریو با کیفیت نسبتا خوب و حجم صدای بالا مجهز شود.
در نهایت دوربین، سومین و شاید مهم‌ترین بخش تمرکز شیائومی در ساخت ردمی نوت ۱۳ پرو به حساب می‌آید. داشتن دوربین باکیفیت به‌تنهایی می‌تواند یک گوشی را چندین کلاس کیفی و قیمتی ارتقا دهد و شیائومی هم به‌خوبی به این نکته واقف است؛ با این حال هنوز هم سنت استفاده از دوربین‌های کم‌کیفیت اولتراواید و ماکرو در گوشی‌های برند ردمی کنار گذاشته نشده و تمرکز اصلی روی دوربین اصلی قرار دارد.
دوربین اصلی ردمی نوت ۱۳ پرو پلاس از حسگر ۲۰۰مگاپیکسلی HP3 ساخت سامسونگ استفاده می‌کند؛ حسگری 1/1.4 اینچی با پیکسل‌های ۰٫۵۶ میکرومتری که در پسِ لنز عریض ۲۳ میلی‌متری با دیافراگم f/1.7 و لرزش‌گیر اپتیکال تصویر قرار دارد و با ترکیب ۱۶:۱ پیکسل‌ها، تصاویر خروجی را با ابعاد ۱۲٫۵ مگاپیکسل و پیکسل‌های بزرگِ ۲٫۲۴ میکرومتری ذخیره می‌کند. دوربین اصلی برای فوکوس خودکار به فناوری تشخیص فاز چندجهتی اتکا دارد.
زوم ۴‌برابری داخل سنسور، دیگر ویژگی مورد استفاده شیائومی در دوربین اصلی ردمی نوت ۱۳ پرو پلاس به حساب می‌آید که با برش تصویر از بخش مرکزی تصویر و به‌لطف ابعاد بسیار بزرگِ ۲۰۰ مگاپیکسلی حسگر به دست می‌آید. به‌ادعای شیائومی، تصاویر با زوم ۴‌برابری به این روش قابل مقایسه با تصاویر ثبت‌شده با لنزهای تله‌فوتوی معادل هستند.
دوربین اولتراواید ردمی نوت ۱۳ پرو پلاس از حسگر ۸مگاپیکسلی IMX336 سونی با ابعاد 1/4.0 اینچ و پیکسل‌های ۱٫۲ میکرومتری استفاده می‌کند و روی آن، لنز فوق عریض ۱۶میلی‌متری با زاویه‌ی دید نه‌چندان وسیع ۱۱۲ درجه و دیافراگم f/2.2 سوار است. دوربین ماکرو هم از حسگر نه‌چندان توانمند ۲مگاپیکسلی آمنی‌ویژن OV02B با لنز f/2.4 استفاده می‌کند.
ردمی نوت ۱۳ پرو پلاس برای عکاسی سلفی به حسگر ۱۶مگاپیکسلی آمنی‌ویژن 16A1Q اتکا دارد و این ماژول، لنز عریض ۲۴میلی‌متری با دیافراگم f/2.4 را مقابل خود می‌بیند. دوربین سلفی فاقد قابلیت فوکوس خودکار است و از فیلتر رنگی Quad-Bayer بهره می‌برد؛ بنابراین عکس‌های سلفی قاعدتا باید با وضوح ۴ مگاپیکسل ذخیره شوند؛ اما شیائومی با تفکیک پیکسل‌ها از هم، عکس‌های سلفی را با وضوح ۱۶ مگاپیکسل ذخیره می‌کند.
عکس‌های ثبت‌شده با دوربین اصلی ردمی نوت ۱۳ پرو پلاس در نور مناسب، کیفیت قابل قبولی دارند. الگوریتم پردازش تصاویر گوشی تلاش می‌کند تا حد ممکن جزئیات را حفظ کرده و کنتراست مناسبی بین نقاط تیره و روشن عکس‌ها ایجاد کند. جزئیات در تصاویر تا حد خوبی حفظ می‌شوند و اثر آبرنگی در بخش‌های شلوغ آن‌ها کمتر دیده می‌شود. رنگ‌ها نزدیک به واقعیت هستند و گستره‌ی دینامیکی هم به‌‌خوبی پوشش داده می‌شود؛ اما مطابق انتظار، کمی با آنچه از گوشی‌های رده بالاتر دیده‌ایم تفاوت دارند.
برای مقایسه بهتر، شاید بد نباشد چند مورد از تصاویر ثبت‌شده با ردمی نوت ۱۳ پرو پلاس را در محیط یکسان با تصاویر گرفته‌شده با گلکسی A55 مقایسه کنیم. 
نوع پردازش رنگ‌ها بین ردمی نوت ۱۳ پرو پلاس و گلکسی A55 کاملا متفاوت است. همان‌طور که در تصاویر مشاهده می‌کنید، آسمان در گوشی شیائومی کمی به سمت رنگ بنفش متمایل است و در عکس ثبت‌شده با 
گوشی سامسونگ
 آبی دیده می‌شود. اگر به‌دنبال جزئیات باشید به نظر می‌رسد گلکسی A55 در حفظ جزئیات کمی بهتر عمل می‌کند، هر چند برای این کار، باید کمی نویز بیشتر روی تصاویر را هم تحمل کنید. 
پردازش متفاوت رنگ‌ها در مجموعه‌عکس‌های بالا هم به‌خوبی دیده می‌شود. تصویر سامسونگ رنگ‌های درخشان‌تر و گستره‌ی دینامیکی بهتری دارد. با نگاه‌کردن به بخش دیوار در تصویر زوم‌شده می‌بینید که آجرها در عکس گلکسی A55 روشن‌تر به نمایش در می‌آیند. همانند مجموعه‌تصاویر قبلی، اینجا هم گلکسی A55 با وجود کمی نویز بیشتر، جزئیات بیشتری را هم حفظ کرده است. 
عکاسی در شب با ردمی نوت ۱۳ پرو پلاس شرایط متفاوتی دارد. اینجا تصاویر قابل استفاده‌ای دارید که از کمبود جزئیات و افزایش چشمگیر نویز رنج می‌برند؛ البته در نگاهی کلی و گذرا، تصاویر ثبت‌شده در محیط‌های کم‌نور با Night Mode همگی خوب و قابل استفاده ارزیابی می‌شوند؛ اما هرچه بیشتر به دنبال جزئیات تصاویر بگردید، با نویز و اثر آبرنگی بیشتری هم مواجه خواهید شد. 
تصاویر دوربین اولتراواید دست‌کم در محیط‌های پرنور رضایت‌بخش هستند؛ هرچند نسبت به دوربین اصلی، بخشی از جزئیات از بین می‌روند (که با توجه به ۸مگاپیکسلی‌بودن دوربین اولتراواید عجیب نیست)، تصاویر گستره‌ی دینامیکی مناسبی دارند، رنگ‌ها جذاب هستند؛ اما تا حد زیادی اشباع می‌شوند و الگوریتم پردازشی دوربین عملکرد خوبی در حذف اعوجاج تصویر در گوشه‌ها به نمایش می‌گذارد. 
همانند دوربین‌های ۸مگاپیکسلی اولتراواید و ۲مگاپیکسلی ماکرو، دوربین سلفی ۱۶ مگاپیکسلی ردمی نوت ۱۳ پرو پلاس هم قابلیت ویژه‌ای ندارد؛ اما انتظارات از یک دوربین سلفی استاندارد را برآورده می‌کند. عملکرد این دوربین در ثبت افکت بوکه، دست‌کم در پس‌زمینه‌های خلوت رضایت‌بخش است، سوژه به‌خوبی از پس‌زمینه جدا می‌شود و تصاویر گستره‌ی دینامیکی مناسبی دارند.
گوشی میان‌رده‌ی ردمی نوت ۱۳ پرو پلاس، با دوربین اصلی ویدیوهای 4K با نرخ ۳۰ فریم‌برثانیه ضبط می‌کند؛ اما دوربین اولتراواید و دوربین سلفی به فیلم‌برداری 1080p با نرخ ۳۰ فریم‌برثانیه محدود هستند. با توجه به استفاده از لرزشگیرهای اپتیکال و الکترونیکی، کیفیت فیلم‌برداری در این گوشی هم یک سر و گردن بالاتر از تمامی گوشی‌های دیگر برند ردمی به نظر می‌رسد.
ترکیب طراحی متمایز، صفحه‌نمایش باکیفیت و دوربین کارآمد با پردازنده‌ای قدرتمند را می‌توان به سادگی فرمول ساخت یک گوشی رده‌بالا در نظر گرفت؛ اما در صورت اخذ چنین تصمیمی، ردمی نوت ۱۳ پرو پلاس با دو مشکل روبه‌رو می‌شد. اول آنکه قیمتش باز هم افزایش پیدا می‌کرد که احتمالا چندان خوشایند مدیران شیائومی نیست؛ دوم، تبدیل‌شدن به رقیبی جدی برای گوشی‌های رده‌بالاتر کمپانی مانند 
شیائومی ۱۳
 یا 
شیائومی 13T
 است. در نتیجه، برای برقراری تعادل باید تراشه را قربانی کرد.
ردمی نوت ۱۳ پرو پلاس از تراشه‌ی Dimensity 7200 Ultra مدیاتک استفاده می‌کند؛ تراشه‌ای که با لیتوگرافی ۴نانومتری TSMC تولید می‌شود و ۲ هسته‌ی ۲٫۸ گیگاهرتزی Cortex-A715 به همراه ۶ هسته‌ی ۲٫۰ گیگاهرتزی Cortex-A510 را به‌عنوان CPU استفاده می‌کند. عملکرد این تراشه را می‌توان در محدوده‌ی تراشه‌هایی مانند اسنپدراگون 7s نسل دوم یا کمی بهتر از آن ارزیابی کرد؛ پس با یک میان‌رده به‌معنای واقعی کلمه طرف هستیم.
شاید هیچ عدد و رقمی نتواند به اندازه‌ی عملکرد گوشی در بازی‌های مختلف، توانایی تراشه‌ی به‌کاررفته در آن را به نمایش بگذارد. ردمی نوت ۱۳ پرو پلاس در اجرای Call of Duty موبایل مشکل خاصی ندارد و می‌تواند این بازی را با تنظیمات گرافیکی High و نرخ حدود ۵۰ تا ۶۰ فریم بر ثانیه اجرا کند؛ اما اگر آن را کمی بیشتر تحت فشار قرار دهید، به مشکلات بزرگتری برخورد می‌کنید.
چطور با تراشه‌‌ای ضعیف، همه تلاش‌ها را زیر سوال ببریم؟ 
در ردمی نوت ۱۳ پرو پلاس، برای اجرای بازی Warzone با نرخ ۵۵ فریم‌بر‌ثانیه، فقط می‌توانید از تنظیمات گرافیکی Low استفاده کنید و در زمان اجرای Genshin Impact با تنظیمات گرافیکی Medium، عملکرد خروجی حدود ۴۰ تا ۵۰ فریم بر ثانیه خواهد بود، آن هم در شرایطی که گوشی به شکل کاملا محسوسی داغ می‌شود؛ درحالی‌که به ادعای شیائومی، ردمی نوت ۱۳ پرو پلاس از هیت‌سینک ۴۰۰۰ میلیمترمربعی و خنک‌کننده‌ی گرافیتی برای کاهش دمای کلی دستگاه استفاده می‌کند.
۴۰-۵۰ فریم‌برثانیه
زومیت برای به‌دست‌آوردن نرخ‌های فریم بازی، از نرم‌افزار شرکت 
GameBench
 استفاده کرده است.
مطابق رویکرد رایج در گوشی‌های ردمی، چندین پیکربندی مختلف برای ردمی نوت ۱۳ پرو پلاس در نظر گرفته شده است. کاربران می‌توانند بین نسخه‌های ۲۵۶ یا ۵۱۲ گیگابایتی، مدل موردنظر خود را انتخاب کنند. در هر دو حالت، امکان انتخاب ۸ یا ۱۲ گیگابایت رم وجود دارد. ضمن گوشی از ماژول حافظه‌ی ذخیره‌سازی UFS 3.1 استفاده می‌کند که دست‌کم درمقایسه‌با رقبای سامسونگی، عملکرد بهتری دارد.
باتری، دیگر نکته‌ی تامل‌برانگیز درباره‌ی ردمی نوت ۱۳ پرو پلاس به حساب می‌آید. این گوشی از باتری ۵۰۰۰میلی‌آمپرساعتی با حداکثر توان شارژ ۱۲۰ وات استفاده می‌کند. به گفته‌ی شیائومی، شارژر ۱۲۰ وات موجود در بسته‌بندی، می‌تواند تنها در ۱۹ دقیقه گوشی را از صفر تا ۱۰۰ درصد شارژ کند؛ اما برای این کار باید دو نکته را مدنظر قرار دهید: قابلیت Boost charging speed باید به‌صورت دستی در تنظیمات گوشی فعال شود و در زمان شارژشدن، صفحه نمایش خاموش باقی بماند.
با توجه به ظرفیت ۵۰۰۰ میلی‌آمپرساعتی باتری، داشتن نمایشگری با نرخ به‌روزرسانی متغیر و تراشه‌‌‌ای میان‌رده، انتظار داریم عملکرد باتری درخشان یا در بدبینانه‌ترین حالت بسیار خوب باشد؛ اما ردمی نوت ۱۳ پرو پلاس در تست استاندارد پخش ویدیوی زومیت، تنها موفق به ثبت رکورد ۱۴:۳۰ ساعت شد.
ردمی نوت ۱۳ پرو پلاس 
۶٫۶۷ اینچ
۲۷۱۲ × ۱۲۲۰ پیکسل
رکورد ثبت‌شده با باتری ردمی نوت ۱۳ پرو پلاس تقریبا نصف عدد ثبت‌شده با گلکسی A55 (با نمایشگری با وضوح پایین‌تر) و نزدیک به ۳۰ درصد ضعیف‌تر از 
پوکو X6 پرو
 (با نمایشگر مشابه و تراشه‌ای قدرتمندتر) به‌دست آمده است که در هر دو حالت، بیانگر عملکرد ناامیدکننده باتری این گوشی هستند. 
روند تبدیل گوشی‌های برند ردمی از دستگاه‌های ارزان‌قیمت، به مدل‌هایی در سطوح بالاتر و قدرتمندتر گوشی‌‌های میان‌رده از مدت‌ها پیش آغاز شده است؛ اما ردمی نوت ۱۳ پرو پلاس گامی بلند برای بازتعریف این برند به حساب می‌آید؛ دستگاهی که طراحی آن نیم‌نگاهی به پرچم‌داران محبوب دهه‌ی گذشته دارد، از نمایشگری بسیار باکیفیت بهره می‌برد و دوربینی کارآمد دارد که اگر قدرتمندتر از رقبای اصلی خود نیست، عملکردی قابل قبول و آبرومند ارائه می‌کند؛ اما انتخاب تراشه‌ای با عملکرد بحث‌برانگیز و باتری ناامیدکننده، کاربران هدف گوشی را دلسرد خواهد کرد. 
با در نظر گرفتن همه‌ی جوانب، اگر گیمر نیستید و قصد خرید میان‌رده‌ای متفاوت با دوربین و نمایشگری مثال‌زدنی دارید و شاید مهم‌تر از هر چیز، مشکلی با پرداخت مبلغی کاملا متفاوت برای یک گوشی با برند ردمی ندارید، ردمی نوت ۱۳ پرو پلاس می‌تواند ستاره‌ی بعدی سبد خرید شما باشد."
0,"شمار برندهایی که به عرصه‌ی تولید هدفون‌های بی‌سیم پا گذاشته‌اند به‌قدری زیاد است که به‌سختی می‌توان از هم تفکیکشان کرد؛ از برندهای چینی و ارزان‌قیمت تا برندهای مطرح با محصولات پریمیوم، همه سعی دارند با ارائه‌ی هدفون‌هایی در طرح‌ها و برچسب‌های قیمتی متنوع، افراد را به خرید مجاب کرده و لذت گوش‌دادن به موسیقی را برای ‌آن‌ها دوچندان کنند.
شرکت چینی TCH یکی از برندهای اقتصادیِ آسیایی است که در زمینه‌ی تولید ساعت هوشمند و هدفون‌های بی‌سیم فعالیت می‌کند. TCH می‌گوید محصولات این شرکت به‌همراه محصولات میبرو در یک کارخانه تولید می‌شوند و حدود ۳۰ درصد از سهام آن‌ها را شیائومی در اختیار دارد. برخی از محصولات شیائومی نیز در همین کارخانه تولید می‌شوند.
به‌تازگی دو مدل از جدیدترین هدفون‌های TCH برای بررسی به دفتر زومیت رسیده‌اند؛ حال باید دید که باتوجه به قیمت‌شان آیا واقعا ارزش خرید دارند؟
هدفون بی‌سیم TCH با برچسب قیمتی زیر ۷۰۰ هزار تومان از طراحی معقولانه‌ای در رنگ‌های سفید و مشکی بهره می‌برد. ایربادها به حدی سبک هستند که با تکان‌دادن بیش از حد سرتان، ممکن است از روی گوشتان بیفتند. ایربادها به‌خوبی در گوش جای می‌گیرند و اگر حساسیت خاصی نداشته باشید، می‌توانید برای استفاده‌ی طولانی‌مدت روی آن‌ها حساب باز کنید.
در جعبه‌ی هدفون تی‌سی‌اچ سه سَری پلاستیکی در سایزهای مختلف وجود دارد. ساقه‌های ایربادها کوتاه هستند که باعث جای‌گیری بهتر آن‌ها در گوش می‌شود. طراحی کیسِ شارژ ساده است و با سه LED، مقدار شارژ هر ایرباد و کیس شارژ را نشان می‌دهد. هدفون TCH گواهی IPX4 هم دارد که آن را در مقابل باران، تعریق و پاشش آب مقاوم می‌کند.
بعد از بررسی ظاهری محصول، سعی کردیم ژانرهای مختلف موسیقی را با هدفون تی سی اچ گوش کنیم. حجم کلی صدای هدفون و سطح بیس، باتوجه‌ به بازه‌ی قیمتی هدفون و نبود قابلیت نویز کنسلینگ، قابل‌قبول است. در پخش ژانر پانک و ارکسترال، صدای گیتار و سنج شفافیت لازم را ندارد و اگر بخواهیم خیلی دقیق شویم، آهنگ‌ها بی‌روح‌‌‌‌‌‌‌‌‌‌تر به‌گوش می‌رسند.
هدفون TCH بازه‌ی میانی آهنگ‌ها را، یعنی جایی که صدای خواننده و سازهای اصلی قرار دارند، به‌خوبی پوشش می‌دهد و بیشتر برای گوش دادن به آهنگ‌های نسبتاً آرام مانند پاپ و رپ مناسب است.
در زمینه‌ی کنترل دیستورشن و تفکیک صدا در آهنگ‌های شلوغ، هدفون اقتصادی TCH نسبت‌به قیمتی که دارد عملکرد خوب و غافل‌گیرکننده‌ای از خود نشان داد؛ اما چنانچه از علاقه‌مندان سرسخت ژانر متال یا آهنگ‌های شلوغ هستید، بهتر است سراغ گزینه‌‌های گران‌قیمت‌تری بروید؛ ولی اگر در طول روز در میان انبوهی از آهنگ‌های پاپ و رپ هوس کردید تا یک آهنگ متال نیز گوش کنید، Boom Trap L30 از پسِ آن برمی‌آید.
در برخی آهنگ‌ها مانند Paint it Black که تفکیک صدای ایرباد چپ و راست روی لذت گوش‌کردن به موسیقی تأثیرگذار است، هدفون TCH تا حد زیادی این تفکیک را انجام می‌دهد و از این نظر مشکل خاصی ندارد.
هدفون بی‌سیم تی‌سی‌اچ از فرامین لمسی پشتیبانی می‌کند که امروزه تقریباً در تمام هدفون‌های اقتصادی و گران‌قیمت به‌چشم می‌خورد و چیز جدیدی نیست. حساسیت لمسی ایربادها بالا است؛ یک‌بار لمس باعث قطع یا پخش آهنگ می‌شود و اگر قصد دارید به آهنگ بعدی بروید، باید ایرباد سمت راست را لمس کنید و چند ثانیه انگشت خود را روی آن نگهدارید. همین حرکت روی ایرباد سمت چپ، آهنگ قبلی را برایتان پخش می‌کند.
دو بار ضربه‌زدن روی هر ایرباد به تماس پاسخ می‌دهد و هنگام تماس دوبار ضربه‌زدن، مکالمه را قطع می‌کند. همچنین اگر از آن دسته افرادی هستید که از دستیار صوتی استفاده می‌کنند، می‌توانید با سه بار لمس هر ایرباد، دستیار صوتی گوشی را فعال کنید.
اگرچه هدفون‌های TCH اپلیکیشنی ندارند، به‌سرعت به هر گوشی و لپ‌تاپی وصل می‌شوند؛ اما در تست‌های ما مشخص شد که هنگام وصل‌شدن به گوشی‌های آیفون، گاهی اتصال ازبین می‌رود و مجبورید فرایند اتصال را تکرار کنید. هدفون از بلوتوث ۵٫۳ بهره می‌برد که موقع بازی‌کردن، مقدار تأخیر در انتقال صدا را تا حد قابل‌قبولی پایین می‌آورد.
ظرفیت باتری کیس شارژ ۴۸۰ و ظرفیت باتری هر ایرباد تی‌سی‌اچ ۴۰ میلی‌آمپرساعت است که به گفته‌ی شرکت سازنده، می‌تواند تا ۶ ساعت در پخش مو‌سیقی و تا ۴ ساعت در برقراری مکالمه همراهیتان کند.
کیفیت تماس با هدفون‌ TCH آنقدرها خوب نیست و بیشتر به‌درد مکان‌های ساکت و خلوت می‌خورد. صدا با حالتی گرفته و خفه شنیده می‌شود و اگر اطرافتان زیادی شلوغ باشد، صدا را به‌زحمت می‌شنوید.
هدفون TCH مدل Black Blade L10 درست مانند مدل Boom Trap L30 ایربادهای سبکی دارد که به‌خوبی در گوش جای می‌گیرند؛ اما تنوع رنگ بیشتری شامل سُرمه‌ای و صورتی دارد. در حالت کلی طراحی هدفون معقولانه است و با نمایشگر باریکی روی بدنه، مقدار شارژ کیس و ایربادها را نمایش می‌دهد.
در جعبه‌ی هدفون، سه سَری با سایزهای کوچک، متوسط و بزرگ وجود دارد. ایربادها کمی بلندتر از مدل L30 هستند؛ اما همچنان مشکل خاصی هنگام قرارگیری در گوش ایجاد نمی‌کنند و کاملاً راحت به‌نظر می‌رسند. هدفون TCH از گواهی IPX4، مانند مدل قبلی، بهره می‌برد تا بتوان در روزهای بارانی یا هنگام ورزش کردن نیز از آن استفاده کرد.
هدفون TCH Black Blade L10 در پخش آهنگ‌های مختلف حجم صدای خوبی دارد و مقدار بیس در آن شاید بیش از حد کوبنده باشد؛ اما باتوجه به اینکه از نویز کنسلینگ فعال خبری نیست و قیمت هدفون در بازه ۷۰۰ تا ۸۰۰ هزار تومان قرار دارد، آنقدرها هم اذیت‌کننده نیست.
درست‌مانند مدل L30، در هدفون TCH Black Blade L10 به‌دلیل پوشش ضعیف تربل، صداهای بلند مانند گیتار و سنج درخشندگی لازم را ندارند و تا حدی خفه به‌گوش می‌رسند، به‌همین دلیل برای ژانرهای پانک و ارکسترال گزینه‌ی مناسبی نیست و اگر موسیقی‌های متال گوش می‌کنید، بهتر است سراغ مدل‌های دیگری بروید. 
هنگام گوش‌کردن موسیقی با TCH Black Blade L10 متوجه پایین‌بودن کیفیت بازه‌ی میانی شدیم؛ جایی که صدای خواننده و سازهای اصلی قرار دارند شدیم. در چنین حالتی صدای خواننده تا حدی خفه و گرفته به‌گوش می‌رسد و پُشتِ صدای سازها گم می‌شود. هدفون L10 گزینه‌ی بدی برای گوش دادن به موسیقی‌های پاپ و رپ نیست؛ اما اگر کیفیت صدا خیلی برایتان اهمیت دارد، در کمال تعجب مدل L30 با قیمت پایین‌ترش، عملکرد بهتری ارائه می‌دهد.
هنگام گوش‌دادن به آهنگ Paint it Black با هدفون TCH Black Blade L10، تفکیک صدا بین کانال‌های چپ و راست خیلی خوب به‌نظر می‌رسید و مانند مدل L30، کارایی آن در این زمینه‌ی به‌خصوص، مناسب است.
هدفون TCH مانند مدل L30 از فرامین لمسی پشتیبانی می‌کند؛ اما حساسیت آن به‌اندازه‌ی مدل L30 نیست و برخی فرمان‌ها را باید چندین‌بار تکرار کرد. دو بار ضربه‌زدن روی هر ایرباد آهنگ را قطع و پخش می‌کند. لمس و نگه‌داشتن انگشت روی ایرباد سمت راست، آهنگ بعدی را پخش می‌کند؛ اما انجام همین کار با ایرباد سمت چپ به‌جای اینکه آهنگ قبلی را پخش کند، آهنگ فعلی را از ابتدا پخش می‌کند.
دو بار ضربه‌زدن روی ایرباد به تماس جواب می‌دهد و همین کار هنگام مکالمه، تماس را قطع می‌کند. لمس‌کردن و نگه‌داشتن انگشت روی ایرباد تماس را رد می‌کند و سه بار لمس پشت سر هم، باعث فعال‌شدن دستیار صوتی گوشی می‌شود.
هدفون TCH Black Blade L10 به‌سرعت به هر لپ‌تاپ و موبایلی وصل می‌شود و برخلاف مدل L30 مشکلی هنگام اتصال به گوشی‌های اپل نیز ندارد. همچنین مانند سایر هدفون‌های این برند، از اپلیکیشن اختصاصی برای آن خبری نیست.
ظرفیت باتری کیس و ایربادها و عمر باتری هنگام گوش‌دادن به موسیقی و مکالمه عیناً مانند مدل Boom Trap L30 است و هر دو مدل از کابل USB Type-C برای شارژ شدن بهره می‌برند.
هدفون بی‌سیم TCH هنگام برقراری مکالمه نسبت‌به مدل L30 از کیفیت صدای بهتر و طبیعی‌تری برخوردار است و از گرفته‌بودن صدا خبری نیست؛ اما همچنان گزینه‌ی خوبی برای محیط‌های شلوغ به‌نظر نمی‌رسد.
هدفون TCH Boom Trap L30 با اینکه قیمت کمتری دارد؛ اما کیفیت صدای آن بهتر است و جایی که مدل L10 در پوشش بازه‌ی میانی و کنترل دیستورشن ضعیف عمل‌ می‌کند، هدفون L30 عملکرد بهتری از خود نشان می‌دهد.
در زمینه‌ی طراحی، مدل L10 نسبت به L30، طراحی جذاب‌تری دارد و با نمایشگر کشیده روی بدنه، حس‌و‌حال مدرن‌تری به کاربر القا می‌کند. در برقراری تماس، L10 از L30 کیفیت صدای بهتر دارد و باگ مربوط‌به قطع‌شدن اتصال به آیفون نیز در آن وجود ندارد؛ اما از طرفی حساسیت فرامین لمسی در هدفون TCH مدل Boom Trap L30 بالاتر است. از نظر شارژدهی هر دو گزینه عملکرد یکسانی دارند.
برند TCH در بازه‌ی قیمتی مشابه، سه هدفون دیگر نیز دارد که قبلاً آن‌ها را در زومیت بررسی کردیم. اگر شفافیت صدای خواننده، در صدر اولویت‌هایتان قرار دارد و از طرفداران سبک‌های آکوستیک و رپ هستید، هدفون S33 که کمی از دو مدل دیگر گران‌تر است، کیفیت صدای بهتری در میان مدل‌های TCH دارد.
هدفون TCH مدل S33 از قابلیت ANC (نویز کنسلینگ فعال) نیز بهره می‌برد؛ اما اگر دنبال مدلی با طراحی زیباتر هستید، می‌توانید سراغ N23 بروید که طراحی آن مشابه هدفون ناتینگ است. مدل T60 نیز قیمت کمتر و کیفیت ساخت پایین‌تری دارد؛ اما مانند مدل‌های S33 و L30 دارای تفکیک صدای بهتری در پخش آهنگ‌ها هستند."
0,"این روزها بازار ساعت‌های هوشمند اقتصادی با ظاهری پریمیوم و تقریباً تمام قابلیت‌هایی که از این پوشیدنی‌های محبوب انتظار داریم، حسابی داغ است؛‌ دیگر گذشت زمانی‌ که تست‌های قابل‌ اطمینان سنجش ضربان قلب و سطح اکسیژن خون و حتی پایش خواب تنها محدود به اپل واچ و گلکسی واچ بود. بگذریم که کم‌کم چشم‌هایمان دارد به دیدن قابلیت‌های لوکس‌تری مانند پاسخ به تماس در پوشیدنی‌های اقتصادی و حتی از برند‌های کمترشناخته‌شده عادت می‌کند. 
در بازار تقریباً اشباع‌شده از ساعت‌ها و مچ‌بندهای هوشمند با محدودیت‌ها و قابلیت‌های خاص خود، محصولات گلوریمی شیائومی توانسته‌اند در مدت یکی‌-دو سال، با استفاده از فرمول ظاهر جذاب، کیفیت ساخت بالا، حسگرهای دقیق و صدالبته برچسب قیمتی مقرون‌به‌صرفه، محبوبیت قابل‌ توجهی بین کاربران پیدا کنند. ساعت هوشمند Glorimi M2 Max که به‌تازگی برای بررسی به دست زومیت رسید، با پر کردن تقریباً تمام باکس‌هایی که خرید آن را ارزشمند می‌کند، به‌راحتی در فهرست 
بهترین ساعت‌ها و مچ‌بند‌های هوشمند بازار ایران
 قرار می‌گیرد.
بی‌اغراق بگویم؛ گلوریمی M2 Max جزو معدود ساعت‌هایی بود که در حین بررسی احساس کردم که باید یکی از آن‌ها را برای خودم داشته باشم! آن هم نه‌ به‌خاطر صفحه‌نمایش پرنور یا حسگرهای بسیار دقیق و قابلیت تماس بی‌دردسر با‌ آیفون؛ بلکه به‌خاطر رابط کاربری فوق‌العاده‌‌ی نوتیفیکیشن‌ها! 
اما پیش از اینکه بخواهم درباره‌ی نمایش منحصر‌به‌فرد نوتیفیکیشن‌ها صحبت کنم، اجازه دهید بررسی را با نگاهی سریع به مشخصات کلی و طراحی ساعت شروع کنم.
GPS داخلی	
فضای ذخیره‌سازی
۴ گیگابایت (ذخیره عکس، آهنگ و ضبط صدا)
ساعت Glorimi M2 Max از صفحه‌نمایش دایره‌ای بزرگ ۱٫۶ اینچی در فریمی از جنس آلیاژ روی بهره می‌برد و با آن دکمه‌ی چرخان و دکمه‌ی اکشن آلومینیومی و بند مگنتی مشکی/نارنجی که البته در رنگ‌های مشکی/آبی،  مشکی/قرمز و سفید/آبی هم موجود است، ظاهر جذاب و پریمیومی دارد. ابعاد ۴۶٫۸ میلی‌متری ساعت جلوه‌ی قابل‌ قبولی روی مچ‌های باریک دارد و وزن ۵۰ گرمی آن در استفاده‌ی طولانی مشکلی ایجاد نمی‌کند؛ هرچند بند مگنتی در روزهای داغ تابستان به‌شدت باعث تعریق می‌‌شود.
گلوریمی M2 Max از درجه‌ی مقاومت IP68 دربرابر گردوخاک و نفوذ آب تا عمق ۱٫۵متر به‌مدت ۳۰ دقیقه بهره می‌برد؛ به‌همین‌خاطر برای ثبت فعالیت‌های شنا در استخر مناسب نیست. درون جعبه به‌جز بند مگنتی، یک بند سیلیکونی اضافی همراه با محافظ صفحه‌نمایش و کابل شارژ مغناطیسی قرار داده شده است.
صفحه‌نمایش Glorimi M2 Max تقریباً بی‌عیب‌ونقص است؛ امولد ۱٫۶ اینچی ۶۰ هرتز با وضوح ۴۸۰ در ۴۸۰ پیکسل و روشنایی ۱۳۵۰ نیت که یک‌سروگردن از ساعت‌های هم‌قیمت با صفحه‌نمایش‌های ۶۰۰ نیتی بالاتر است. رنگ‌ها در این ساعت زنده و درخشان به‌چشم می‌آیند، تراکم‌پیکسلی به‌حدی است که آیکون‌ها شارپ و واضح به‌نظر می‌رسند و متن‌ها به‌راحتی قابل خواندن هستند، حتی زیر نور آفتاب تابستان. اما به‌دلیل نبود حسگر نور محیط، خبری از روشنایی خودکار نیست و باید به‌طور دستی نور صفحه‌نمایش را تنظیم کنید.
ساعت گلوریمی جزو معدود ساعت‌هایی محسوب می‌شود که به‌معنای واقعی کلمه بین اکوسیستم‌های مختلف تبعیض قائل نمی‌شود و با پشتیبانی‌ کامل از زبان و منوی فارسی، برای کاربران ایرانی بهینه شده است. تغییر زبان ساعت هم بلافاصله و بدون نیاز به راه‌اندازی مجدد انجام می‌شود و اتفاقاً ترجمه‌ی کلمات دقیق و روان هستند.
ساعت گلوریمی از سیستم‌عامل اختصاصی سازگار با iOS و اندروید و پردازنده‌ای دوهسته‌ای با موتور گرافیکی ۲٫۵ بعدی برای نمایش واچ‌فیس‌های متحرک با حس‌وحالی سه‌بعدی استفاده می‌کند. در این بازه‌ی قیمتی نباید انتظار عملکرد بی‌عیب‌ونقص از ساعت داشت و گاهی شاهد کمی لگ در گوشه‌وکنار سیستم‌عامل هستیم؛ برای مثال، نمایش ساعت پس از بلندکردن مچ یا جابه‌جایی بین صفحه‌ها با کمی تأخیر همراه است. انیمیشن واچ‌فیس‌های متحرک هم کمی کُند اجرا می‌شود.
من Glorimi M2 Max را با نسخه‌ی 1.0.5 فرم‌ور با گوشی آیفون بررسی کردم و به‌احتمال‌زیاد، مشکل لگ در به‌روزرسانی‌های آتی برطرف شود. خوشبختانه در طول بررسی، با هیچ باگی رو‌به‌رو نشدم و نمایش اعلانات و تماس بدون تأخیر بود؛ اتصال بلوتوث 5.3 هم همواره برقرار بود و برخلاف اکثر ساعت‌های هم‌رده، مشکلی با حفظ اتصال با گوشی آیفون نداشت.
این ساعت همچنین از چهار گیگابایت فضای ذخیره‌سازی برای ذخیره‌ی عکس، آهنگ و ضبط صدا بهره می‌برد. انتقال عکس و آهنگ از طریق اپلیکیشن همراه ساعت به‌نام HaWoFit انجام می‌شود و حتی در گوشی آیفون هم امکان‌پذیر است.
سیستم‌عامل Glorimi M2 Max در عین شباهت به بسیاری از OSهای ساعت‌های هوشمند دیگر، از ویژگی منحصر‌به‌فرد جالبی بهره می‌برد که شیائومی از آن به‌عنوان «Split Screen Browser» یاد می‌کند. درحالی‌که در اکثر ساعت‌ها، سوایپ چپ و راست صرفاً بین اپلیکیشن‌های مختلف جابه‌جا می‌شود، سوایپ راست در Glorimi M2 Max صفحه‌ی کوچکی را به‌صورت اسپلیت در گوشه‌ی چپ صفحه‌ی اصلی نمایش می‌دهد. در این فضای کوچک می‌توانید زمان و تاریخ، دسترسی‌سریع به نوتیفیکشن‌ها و فهرست کامل اپلیکیشن‌ها را ببینید؛ همچنین می‌توانید با نگه‌داشتن انگشت در این فضا، شورت‌کاتی برای دسترسی به حداکثر چهار اپلیکیشن تعریف کنید.
رابط‌ کاربری ساعت شیائومی ساده، تمیز و سرراست است و از ژست‌های استانداردی برای دسترسی به بخش‌های مختلف ساعت بهره می‌برد؛ با فشردن دکمه‌ی چرخان، فهرست اپلیکیشن‌ها باز می‌شود که می‌توانید چینش آن‌ها را از بخش تنظیمات ساعت تغییر دهید. با چرخاندن این دکمه در صفحه‌ی اصلی بین وا‌چ‌فیس‌ها جابه‌جا می‌شوید، در اپ موسیقی حجم صدا را کنترل می‌کنید و در صفحات دیگر اسکرول می‌کنید. اگر هم Always-on و Raise-to-wake را برای افزایش عمر باتری فعال نکرده باشید، با فشردن دکمه‌ی چرخان می‌توانید صفحه‌ی ساعت را روشن کنید.
دکمه‌ی دوم نیز به‌طور پیش‌فرض شورت‌کاتی برای صفحه‌ی ورک‌اوت‌ها است، اما می‌توانید هر اپلیکیشن دیگری را با آن جایگزین کنید. سوایپ پایین تنظیمات سریع را نشان می‌دهد که شامل تنظیم روشنایی، حالت Do Not Disturb، حالت سایلنت، قابلیت Raise-to-wake، حالت پاور سیوینگ، تنظیمات واچ‌فیس و صدا، حالت AOD و چندین گزینه‌ی دیگر می‌شود.
سوایپ راست Split Screen و سوایپ چپ بین چند اپلیکیشن پرکاربرد ازجمله نمای کلی از فعالیت، تست ضربان قلب، سطح اکسیژن خون، استرس، پایش خواب، کنترل موسیقی و آب‌وهوا جابه‌جا می‌شود و می‌توانید برخی از این شورت‌کات‌ها را حذف کنید. در نهایت، سوایپ بالا صفحه‌ی نوتیفیکیشن‌ها را نشان می‌دهد.
اغراق نمی‌کنم؛ Glorimi M2 Max در بین تمام ساعت‌های هوشمند موردبررسی زومیت، بهترین پیاده‌سازی نمایش اعلانات را دارد. از پشتیبانی کامل و بی‌عیب‌ونقص از زبان فارسی و ایموجی‌ها که بگذریم، انگار برای اعلانات ساعت شیائومی هیچ محدودیتی تعریف نشده است! اول اینکه نوتیفیکیشن‌ها بسته به اپلیکیشن، در دسته‌بندی‌های مجزا قرار می‌گیرند و هر اپلیکیشن آیکون رسمی خودش را دارد. قابلیت اسکرول نیز برای هر نوتیفیکیشن فعال است تا بتوانید پیام‌ها را تقریباً به‌طور کامل بخوانید (تنها موردی که کامل نشان نمی‌دهد، لینک است). 
در هر دسته‌بندی هم تا دلتان بخواهد، نوتیفیکیشن ذخیره می‌شود؛ مثلاً تعداد نوتیفیکیشن‌های دسته‌بندی شبکه‌ی اجتماعی ایکس به بیش از ۶۰تا رسید و همین‌طور ادامه داشت! برای مقایسه، 
واچ پرو CMF ناتینگ
 فقط ۱۰ مورد اعلان را نگه می‌دارد و اعلانات جدید جای قبلی را می‌گیرند.
اکوسیستم بسته‌ی اپل اجازه‌ی سازگاری بسیاری از ساعت‌های هوشمند را با آیفون نمی‌دهد و پشتیبانی‌ از قابلیت تماس معمولاً جزو اولین قابلیت‌هایی است که زیر تیغ انحصارگرایی اپل می‌رود؛ بااین‌حال، با Glorimi M2 Max می‌توانید به‌راحتی به آیفون متصل و به‌جز ارسال پاسخ سریع، از تمام قابلیت‌های این ساعت از جمله پاسخ‌به‌تماس بهره‌مند شوید.
پاسخ‌به‌تماس با ساعت شیائومی بدون مشکل و تأخیر انجام می‌شود و عملکرد اسپیکر و میکروفون برای استفاده در محیط کم‌سروصدا رضایت‌بخش است. ساعت ویبره‌ی نسبتاً ضعیفی دارد و برای بیدارشدن از خواب مناسب نیست؛ اما می‌توانید از چند رینگ‌تون مختلف برای آلارم و زنگ تماس استفاده کنید که حجم صدای مناسبی دارد.
سیستم‌عامل اختصاصی Glorimi M2 Max از هیچ فروشگاه اپلیکیشنی پشتیبانی نمی‌کند و باید با همان اپ‌های از‌ قبل نصب‌شده روی ساعت سر کنید که اکثر نیازهای کاربر را برآورده می‌کنند؛ ازجمله اپلیکیشن آب‌وهوا، ماشین‌حساب، لاک ساعت با رمزعبور، پیدا کردن گوشی، کنترل شاتر دوربین، آلارم، استاپ‌واچ، تایمر، آلبوم تصاویر، ریمایندر، چراغ‌قوه، تایمر 
پومودورو
، ضبط صدا، کنترل موسیقی و چهار مینی‌گیم. البته امکان همگام‌سازی اطلاعات اپلیکیشن Health آیفون با ساعت وجود دارد، اما جای Strava خالی است.
کنترل شاتر متأسفانه فقط با رابط کاربری دوربین اپلیکیشن HaWoFit کار می‌کند، اما کنترل موسیقی امکان پخش آهنگ از خود ساعت یا حتی ذخیره‌ی آهنگ را حتی برای آیفون فراهم کرده است. ضبط صدا هم از آن دسته اپ‌هایی به‌حساب می‌آید که معمولاً به‌طور پیش‌فرض در ساعت‌های هوشمند یافت نمی‌شود؛ هرچند کیفیت ضبط صدای Glorimi M2 Max چنگی به‌دل نمی‌زند.
در اپلیکیشن ساعت می‌توانید به مجموعه‌ی متنوع و رنگارنگی از واچ‌فیس‌ها با پنج استایل متفاوت برای حالت AOD دسترسی داشته باشید. اکثر وا‌چ‌فیس‌ها بسیار شلوغ هستند و تعدادی زیادی از آن‌ها از المان‌های متحرک بهره می‌برند که شاید با تمام سلیقه‌ها همخوانی نداشته باشد. خوشبختانه امکان استفاده از واچ‌فیس کاستوم وجود دارد و فرایند نصب آن روی ساعت کمتر از ۳۰ ثانیه زمان می‌برد. در بخش شخصی‌سازی واچ‌فیس می‌توانید از بین ۵ استایل مختلف انتخاب کنید، هرچند فونت ساعت بیش‌ازحد ساده است و به پای طراحی واچ‌فیس‌های رسمی نمی‌رسد.
ساعت هوشمند Glorimi M2 Max از شتاب‌سنج و حسگر «پیشرفته‌» ضربان قلب با قابلیت محاسبه سطح اکسیژن خون (SpO2) و شتاب‌سنج بهره می‌برد، اما خبری از ژیروسکوپ یا حسگر دمای پوست و نور محیط نیست؛ بااین‌حال، بسیاری از قابلیت‌های سلامت مورد نیاز کاربر در این ساعت دردسترس است؛ ازجمله سنجش ۲۴‌ساعته‌ی ضربان‌ قلب، هشدار ضربان قلب، سنجش اکسیژن خون، پایش خواب، یادآور مصرف آب و تحرک، تست استرس، ردیاب عادت ماهانه، تمرین تنفس و قابلیت جدیدی به‌نام Mood که به‌ نظر می‌رسد ارتباط نزدیکی با تست استرس داشته باشد.
اما صرف ارائه‌ی قابلیت‌های سلامت کافی نیست؛ باید بتوان به نتایج آن‌ها اعتماد کرد. خوشبختانه ساعت شیائومی عملکرد فوق‌العاده دقیقی در تست‌های سلامت و پایش خواب از خود نشان داد، به‌طوری که می‌توان Glorimi M2 Max را به افرادی که هدفشان از خرید ساعت هوشمند، پایش وضعیت سلامت است، با خیال راحت توصیه کرد. همان‌طور که در جدول می‌بینید، نتایج تست سه قابلیت سلامت ساعت شیائومی تقریباً با نتایج گلکسی واچ ۴ که حسگرهای دقیقی دارد، برابری می‌کند.
معمولاً در این بازه‌ی قیمتی انتظار زیادی از دقت حسگرها یا حتی گام‌شمار ندارم، اما Glorimi M2 Max در تمام تست‌ها مرا غافلگیر کرد. نتایج پایش خواب کاملاً دقیق است و گام‌شمار به‌طرز فوق‌العاده‌ای ۱۰۰ قدم را تنها با اختلاف یک قدمی ثبت کرد. 
ساعت شیائومی از بیش از صد ورک‌اوت مختلف پشتیبانی می‌کند و تمام آن‌ها از خود ساعت قابل مشاهده و انتخاب هستند. ازآنجاکه ساعت درجه‌ی مقاومت 5ATM ندارد، خبری هم از ورک‌اوت شنا در لیست فعالیت‌های ورزشی نیست. برای فعالیت‌های ورزشی هم اطلاعاتی مانند تعداد گام‌ها، میزان کالری سوزانده‌شده، مدت زمان فعالیت، ضربان قلب و سرعت گام‌برداشتن ثبت می‌شود.  گلوریمی M2 Max از GPS داخلی بی‌بهره است، اما نقشه‌ی اپلیکیشن موقعیت‌یابی درست و دقیقی دارد. 
از نظر عمر باتری، Glorimi M2 Max وضعیت بسیار خوبی دارد. شیائومی ظرفیت باتری را ۳۶۰ میلی‌آمپرساعت اعلام کرده و مدعی است در حالت استندبای حدود ۲۰ روز و در استفاده‌ی سنگین بین ۳ تا ۵ روز دوام می‌آورد.
در بررسی من، درحالی‌که روشنایی ۵۰ درصد، AOD و BT Switch غیرفعال، دریافت اعلانات فعال، پایش مدام ضربان قلب، استرس و سطح اکسیژن فعال، و حدود نیم ساعت تماس و فعالیت ورزشی در روز انجام شد، شارژ ساعت حدود شش روز دوام آورد. اگر قابلیت AOD و BT Switch را فعال کنید، احتمالاً عمر باتری به حدود ۳ روز کاهش یابد. شارژ ساعت هم با کابل مغناطیسی اختصاصی انجام می‌شود و صفرتاصد آن حدود دو ساعت طول می‌کشد.
ساعت هوشمند Glorimi M2 Max از بسیاری از جهات محصول جذابی است و با توجه به برچسب قیمتی حدوداً سه میلیون تومانی، ویژگی‌های برجسته‌ای دارد که خریدش را ارزشمند می‌کند؛ ازجمله صفحه‌نمایش امولد پروضوح و پرنور، پشتیبانی کامل از زبان فارسی در منو و پیام‌ها، حسگرهای بسیار دقیق، قابلیت تماس حتی با آیفون، پیاده‌سازی فوق‌العاده‌ی نمایش اعلانات و عمر باتری رضایت‌بخش. 
اما از سوی دیگر، این ساعت اقتصادی محدودیت‌هایی هم دارد؛ ازجمله نبود GPS داخلی، نبود امکان نصب اپلیکیشن‌های جانبی، نبود قابلیت پاسخ به پیام (در گوشی‌های اندرویدی امکان ارسال پاسخ سریع وجود دارد) و نبود پشتیبانی از درجه‌ی مقاومت 5ATM برای ثبت فعالیت شنا.
اگر برایتان ارسال پیام، نصب اپلیکیشن‌های جانبی و GPS داخلی اهمیت دارد، می‌توانید به خرید 
گلکسی واچ ۴
 فکر کنید که با وجود اینکه سه سال از عمرش می‌گذرد، تقریباً دوبرابر Glorimi M2 Max قیمت دارد و البته با آیفون هم سازگار نیست. 
گلکسی فیت ۳
 تقریباً با M2 Max هم‌قیمت است و درجه‌ی مقاومت 5ATM، عملکرد سریع و قابلیت تشخیص سقوط ارائه می‌دهد، اما از GPS داخلی، قابلیت تماس و نصب اپ پشتیبانی نمی‌کند.
ساعت 
CMF Watch Pro
 ناتینگ هم در کنار ظاهر جذاب و  GPS داخلی، از حسگرهای دقیق و پاسخ‌گویی با تماس سازگار با آیفون بهره می‌برد، اما در زمان بررسی از باگ‌های نرم‌افزاری متعددی رنج می‌برد.
برند گلوریمی به‌جز مدل M2 Max، دو مدل M2 و M2 Pro نیز دارد که M2 مدل ارزان‌تر و Pro مدل گران‌تر است و ظاهر لوکس‌تری دارد. مدل مکس و پرو از پردازنده‌ی یکسان بهره می‌برند، اما مدل پرو صفحه‌نمایش کمی کوچک‌تر و دو بند اضافی در جعبه دارد و از فضای ذخیره‌سازی در آن خبری نیست. مدل M2 صفحه‌نمایش یکسانی با پرو دارد، اما از پردازنده‌ی احتمالاً ضعیف‌تری بهره می‌برد. هر سه مدل از نظر ویژگی‌ها و قابلیت‌ها تفاوتی با هم ندارند.
مشخصات تمام محصولات گلوریمی را می‌توان از 
وب‌سایت رسمی گلوریمی
 مشاهده کرد. خوشبختانه این محصولات از ۱۲ ماه خدمات پس از فروش شامل ۶ ماه گارانتی تعویض بهره می‌برند و امکان ثبت درخواست خدمات و استعلام اصالت از وب‌سایت 
glorimi.ir
 ممکن است."
0,"همکاری‌های مشترک بین برندهای شناخته‌شده‌ی دنیای تکنولوژی، همواره جزو موضوعات بحث‌برانگیز است. بسیاری از کاربران اعتقاد دارند این همکاری‌ها ارزش بیشتری به محصول نهایی اضافه نمی‌کنند و بیشتر حرکتی تبلیغاتی برای جذب بیشتر خریداران هستند. شاید چنین تصوری تا حدودی هم منطقی به نظر برسد. 
همکاری سازندگان گوشی‌های هوشمند با برندهای مطرح عکاسی مانند لایکا و RED هرگز نتوانست کاربران مشتاق را راضی کند و پس از مدت کوتاهی نیز متوقف شد؛ چه آنکه پرطرفدارترین دوربین‌ها میان گوشی‌های پرچم‌دار، مانند 
گوشی اپل
 یا 
گوشی سامسونگ
، با همکاری هیچ برند عکاسی بزرگی ساخته نمی‌شوند؛ اما گاهی اوقات می‌توان ردی از خلاقیت هم در این‌گونه همکاری‌ها پیدا کرد. از جمله، لپ‌تاپی که لوگوی دو برند پرطرفدار روی آن ثبت شده است: لپ‌تاپ گیمینگ مشترک MSI و AMG. 
در مقاله‌ی پیش‌رو، لپ‌تاپ MSI Stealth 16 Mercedes-AMG Motorsport را زیر ذره‌بین زومیت می‌گذاریم. تا انتهای 
بررسی لپ تاپ MSI
 با زومیت همراه باشید.
نسخه‌ی مرسدس لپ‌تاپ Stealth 16 در دو نسخه با پردازنده‌های گرافیکی متفاوت روانه بازار شده است؛ هر دو مدل از 
پردازنده اینتل
 Core i9 – 13900H نسل سیزدهم استفاده می‌کنند و به 
گرافیک
 RTX 4070 یا RTX 4060 مجهز شده‌اند. ما نسخه‌ی مجهز به گرافیک RTX 4060 را برای بررسی دراختیار داشتیم؛ در جدول زیر می‌توانید جزئیات مشخصات لپ‌تاپ را مشاهده کنید.
طراحی ظاهری احتمالا تاثیرگذارترین عامل در گجت‌هایی است که در همکاری مشترک بین برندهای مختلف ساخته می‌شوند. لپ‌تاپ مشترک ام‌اس‌آی و مرسدس هم از این الگو پیروی می‌کند. از آنجا که 
لپ تاپ MSI
 تقریبا همان 
Stealth Studio
‌ در لباسی متفاوت است، با نگاهی کوتاه می‌توان اثرات همکاری با AMG در طراحی را مشاهده کرد. 
حتی رنگ لپ‌تاپ هم اختصاصی است
اولین نکته که پس از باز کردن بسته‌بندی لپ‌تاپ MSI-AMG به چشم می‌خورد، رنگ Selenite Gray آن است که درواقع رنگ اختصاصی کمپانی مرسدس برای خودروهای سری AMG به حساب می‌آید و در همین گام اول، این لپ‌تاپ را به گجتی برای طرفداران مرسدس تبدیل می‌کند. 
نه‌تنها بدنه‌ی لپ‌تاپ، بلکه بسته‌بندی، کاورها و حتی تجهیزات جانبی همراه دستگاه هم به لوگوی AMG‌ مزین شده‌اند. شاید دیدن لوگو روی بسته‌بندی یا زیر قاب نمایشگر چندان عجیب نباشد، اما در مورد لپ‌تاپ MSI می‌توان لوگو را در مکان‌هایی مانند کاور، ماوس‌پد، روی آداپتور شارژ و حتی بخش‌های عجیب‌تری مانند روی چسب نگهدارنده کابل شارژر یا پارچه‌ی نازک روی کیبورد دستگاه هم دید. لبه‌ی طولی دستگاه و گریل بالای کیبورد هم از لوگوی AMG‌ بی‌نصیب نمانده‌اند.
ام‌اس‌آی از هر موقعیت و جایگاهی برای نمایش لوگوی AMG استفاده کرده است
ساده‌ترین راه برای منطقی نشان‌دادن قیمت غمگین‌کننده‌ی لپ‌تاپ مشترک MSI و AMG، قرار دادن چند هدیه  برای خریداران است. در بسته‌بندی Stealth 16 Mercedes یک 
فلش
 ۱۲۸ گیگابایتی دوسویه‌ی USB-A و USB-C، کیف حمل برای نگهداری اکسسوری‌ها یا جابه‌جایی راحت‌تر شارژر و یک 
ماوس
 از سری گیمینگ M66 ام‌اس‌آی خواهید دید که طبق انتظار، باز هم به لوگوی AMG‌ منقش شده‌اند.
سفارشی‌‌سازی‌های مخصوص طرفداران مرسدس به انبوه لوگوهای موجود روی بدنه‌ی لپ‌تاپ و لوازم جانبی‌اش ختم نمی‌شود. کلید اسپیس و قابی که وب‌کم درون آن قرار گرفته دارای طراحی پرچم خط پایان در مسابقات اتومبیل‌رانی هستند؛ در کنار همه‌ی این‌ها، تیر خلاص MSI، نوشتن عبارت Start Engine به جای عبارت معمولی و غیرهیجان‌انگیز Power است!
محصول مشترک MSI و AMG با وجود ظاهر متفاوت، سبک و خوش‌دست است
معمولا از لپ‌تاپ‌های گیمینگ انتظار می‌رود وزن بسیار سنگینی داشته باشند. با نگاهی به بسیاری از مدل‌ها که در این طبقه از لپ‌تاپ‌ها دسته‌بندی می‌شوند، می‌توانید لپ‌تاپ‌هایی سنگین‌تر از ۳ کیلوگرم را هم بیابید که با اضافه‌کردن شارژرهای عظیم و سنگین‌وزن، به ۴ کیلوگرم هم می‌رسند؛ اما لپ‌تاپ بازطراحی‌شده‌ی MSI نسبت به مشخصات فنی، طراحی ظاهری متفاوت و البته صفحه‌نمایش ۱۶ اینچی، بسیار سبک‌ به حساب می‌آید و تنها ۱٫۸۸ کیلوگرم وزن دارد.
درحالی‌که وزن بسیار سبک لپ‌تاپ ۱۶ اینچی MSI حس پلاستیکی‌بودن را به کاربر القا می‌کند؛ اما تایوانی‌ها می‌گویند برای ساخت لپ‌تاپ گران‌قیمت و خاص‌شان از آلیاژ سبک‌وزن منیزیوم استفاده کرده‌اند تا ضمن مقاوم‌بودن بدنه، وزن کلی دستگاه نیز چالشی در حمل آن ایجاد نکند.
اطراف لپ‌تاپ متفاوت MSI مجموعه‌ی نسبتا کاملی از پورت‌های ورودی و خروجی قرار گرفته‌اند. لیست درگاه‌ها را در ادامه مشاهده می‌کنید.
گیمرها برای اتصال سیمی به شبکه، به یک پورت RJ45 نیز دسترسی دارند که تجربه‌ی بهتری در بازی‌های آنلاین در اختیارشان قرار می‌دهد. 
نکته‌ی قابل توجه درباره‌ی پورت‌ها، وجود درگاه microSD است. معمولا کاربران حرفه‌ای‌تر که از تجهیزاتی مانند دوربین‌های عکاسی و فیلم‌برداری، پهپادها و تجهیزات ضبط صدا استفاده می‌کنند، برای انتقال فایل‌های خود به لپ‌تاپ و انجام مراحل بعدی کار، از کارت حافظه‌ی SD استفاده می‌کنند.
از طرفی، حافظه‌ی ذخیره‌سازی microSD هم که عموما در گوشی‌های هوشمند به‌کار گرفته می‌شود، به‌نوعی به نسل قبل تعلق دارد و وجود گوشی‌هایی با فضای ذخیره‌سازی ۵۱۲ گیگابایت و یک ترابایت، کاربری آن را محدود می‌کنند. در نتیجه قرار دادن درگاه microSD به‌جای درگاه SD کمی تعجب‌برانگیز است. 
تصمیم بحث‌برانگیز دیگر MSI، یکپارچه نکردن حسگر اثرانگشت با کلید پاور است. کاربران در Stealth 16 Mercedes، برای استفاده از حسگر اثر انگشت باید ابتدا دستگاه را به‌وسیله‌ی کلید پاورِ بالای کیبورد روشن کنند؛ سپس با تغییر موقعیت انگشت به پایین کیبورد، تأیید بیومتریک را انجام دهند.
کیبورد لپ‌تاپ مشترک MSI و AMG با همکاری کمپانی مشهور SteelSeries ساخته شده است که خبری خوب برای گیمرها به حساب می‌آید. کیبورد مطابق انتظار، از نورپردازی RGB استفاده می‌کند و به‌کمک نرم‌افزار اختصاصی SteelSeries، امکان شخصی‌سازی نورپردازی هر کلید به‌صورت مستقل از کلیدهای دیگر را دراختیار کاربر می‌گذارد. 
با توجه به ابعاد ۱۶ اینچی و نسبتا بزرگ لپ‌تاپ، طراحان MSI تصمیم گرفته‌اند تا بخش Numpad را هم در اختیار کاربران قرار دهند. هرچند که عرض کم کلیدهای نام‌پد شاید برای کاربرانی که زیاد از آن‌ها استفاده می‌کنند، دردسرساز باشد. انتقال کلید Shift سمت راست از موقعیت اصلی و قرار دادن آن کنار دکمه جهت بالا هم ممکن است برای برخی از کاربران یک نکته‌ی منفی به‌حساب بیاید.
پایین صفحه‌کلید، ترک‌پد بزرگ و دقیق MSI Stealth 16 Mercedes-AMG  را می‌بینیم که دقیقا در مرکز قاب است و مورد توجه کاربرانی قرار می‌گیرد که علاقه‌مند به تقارن هستند. 
صفحه‌نمایش ۱۶ اینچی Stealth 16 با پنل OLED، وضوح 4K و نسبت تصویر مرتفعِ ۱۶:۱۰ از نقاط قوت اصلی این لپ‌تاپ به‌حساب می‌آید؛ پنلی که با تصویر خیره‌کننده، رنگ‌های باطراوت و مشکی فوق‌العاده عمیقش انتخابی خوب برای گیمرها و کاربران علاقه‌مند به تماشای فیلم و محتوای ویدیویی است. 
در تست‌های زومیت، حداکثر روشنایی پنل حدود
 ۶۵۰ نیت
 به دست آمد که با عدد ۶۰۰ نیتی اعلام‌شده از سوی MSI همخوانی دارد. این سطح از روشنایی در زمان پخش محتوای HDR در دسترس است و در سایر مواقع، حداکثر روشنایی در محدوده‌ی ۴۵۰ نیت قرار می‌گیرد که برای یک لپ‌تاپ، عددی بسیار خوب و مناسب به‌حساب می‌آید. 
صفحه‌نمایش لپ‌تاپ گیمینگ AMG تصاویری بسیار شفاف و دقیق تولید می‌کند و فضاهای رنگی گسترده‌ی Adobe RGB و DCI P3 را به‌صورت کامل پوشش می‌دهد. این نکته، به‌خصوص موردتوجه آن دسته از کاربرانی قرار خواهد گرفت که برای انجام کارهای گرافیکی، به صفحه‌نمایشی دقیق نیاز دارند؛ البته کاربران می‌توانند با استفاده از نرم‌افزار MSI True Color پارامترهای رنگی نمایشگر را مطابق سلیقه‌ی خود تنظیم کنند. 
شاید بتوان تنها نقطه ضعف نمایشگر لپ‌تاپ MSI-AMG را ۶۰ هرتزی بودن آن دانست. بدون شک کاربران از در اختیار داشتن نمایشگری با نرخ نوسازی ۹۰ هرتز یا حتی ۱۲۰ هرتز، خوشحال‌تر می‌شدند؛ اما این انتخاب MSI باوجود وضوح 4K نمایشگر و به‌منظور مدیریت مصرف توان، تا حد خوبی قابل توجیه است.
انتخاب سخت: ۶۰ هرتزی و 4K یا ۹۰ هرتزی و FHD؟
ام‌اس‌آی برای ساخت اسپیکرهای لپ‌تاپ خاص خود با DynAudio همکاری کرده که نتیجه‌ی آن، اسپیکرهایی با پشتیبانی از صدای Hi-Res و متشکل از ۲ اسپیکر ۲ وات و ۴ ووفر (برای تولید فرکانس‌های بم) است. 
داشتن اسپیکرهای اختصاصی و باکیفیت قطعا یک مزیت به‌حساب می‌آید؛ اما احتمالا درصد بسیار زیادی از کاربران لپ‌تاپ‌های گیمینگ از هدست‌های ویژه استفاده می‌کنند که پورت آن، برای انتقال بدون تاخیر صدا در دسترس کاربران قرار دارد. 
لپ‌‌تاپ Stealth 16 AMG از یک ترابایت فضای ذخیره‌سازی SSD از نوع NVMe استفاده می‌کند و  سرعت خواندن و نوشتن اطلاعات برای آن به ترتیب ۶٫۸ و ۴٫۵ گیگابایت‌برثانیه عنوان شده است. نتایج تست‌های زومیت هم تقریبا همین اعداد را نشان می‌دهد.
یکی از نگرانی‌های کاربران لپ‌تاپ‌‌های گیمینگ، باتری این دستگاه‌هاست. باتری لپ‌تاپ MSI Stealth 16 Mercedes-AMG ظرفیتی ۹۹٫۹ وات‌ساعتی دارد که بزرگ‌ترین باتری مجاز برای دستگاه‌های قابل حمل به‌شمار می‌رود. در واقع به دلیل محدودیت سازندگان تجهیزات الکترونیکی در استفاده از باتری‌هایی با ظرفیت بیشتر (که باعث ممنوعیت همراه‌داشتن آن‌ها چه در کابین، چه در بخش بار پروازهای مسافری می‌شود)، تایوانی‌ها تمام تلاش خود را انجام داده‌اند تا کاربران را راضی نگه دارند. 
شارژدهی متوسط در کاربری روزمره، نفرین لپ‌تاپ‌های ویندوزی!
باتری در استفاده‌های روزمره و عادی و در شرایط تست باتری زومیت، می‌تواند با هر بار شارژ حدود ۵٫۵ ساعت کار کند که عدد شگفت‌انگیزی نیست؛ اما برای یک لپ‌تاپ گیمینگ کافی به نظر می‌رسد. از سوی دیگر، بهینه‌سازی مصرف انرژی در این لپ‌تاپ باعث شده تا در آزمون پخش ویدیو، مدت زمان شارژدهی لپ‌تاپ گیمینگ MSI به ۷ ساعت برسد که تحسین‌برانگیز است. 
داشتن پردازنده‌ی Core i9-13900H اینتل و واحد پردازش گرافیکی RTX 4060 باعث می‌شود کاربران خود را برای یک تجربه‌‌ی گیمینگ عالی آماده کنند. ضمن اینکه با وجود گرافیک سری RTX 40 انویدیا، امکان استفاده از قابلیت‌های DLSS 3.0 و Frame Generation هم در دسترس کاربران قرار دارد. همچنین MSI از سیستم Cooler Boost هم در این لپ‌تاپ استفاده کرده است که شامل دو فن و ۵ هیت‌پایپ برای پردازنده‌ی مرکزی و پردازنده‌ی گرافیکی می‌شود.
همان‌طور که در جدول بالا مشاهده می‌کنید، عملکرد لپ‌تاپ جدید MSI در پردازش گرافیکی، مطابق انتظار و هم‌راستا با نتایجی است که پیش‌تر در بررسی‌های زومیت به دست آمده بودند. با نگاهی به اعداد ثبت‌شده در بنچمارک Time Spy به وضوح مشخص می‌شود که لپ‌تاپ MSI-AMG با پردازنده‌ی گرافیکی RTX4060، تقریبا به همان نتایجی دست پیدا کرده است که ROG Strix G16 هم با همین گرافیک ثبت کرده بود. همچنین عملکرد گرافیک RTX4060 در این تست بهتر از RTX4050 و یک پله پایین‌تر از RTX4070 قرار می‌گیرد که منطقی به نظر می‌رسد. 
نمی‌توانیم شگفتی خودمان را از عملکرد پردازنده‌ی Core i9-13900H در این لپ‌تاپ پنهان کنیم. اگر نگاهی به ستون نتایج CineBench R23 در جدول بالا داشته باشید، خواهید دید که در هر دو تست تک‌هسته‌ای و چندهسته‌ای، عملکرد این پردازنده اختلاف چندان چشمگیری با Core i7-13620H ندارد (هرچند که نباید اختلاف موجود را هم نادیده گرفت)؛ اما زمانی که اعداد ثبت‌شده توسط لپ‌تاپ جدید MSI را با نتایج بنچمارک پردازنده‌ی Core i9-13950HX در لپ‌تاپ Raider GE78 HX مقایسه کنیم، تفاوت بسیار زیادِ ۶۵ درصدی در تست چندهسته‌ای، قابل توجه به نظر می‌رسد؛ البته این اختلاف با در نظر گرفتن ۱۰ هسته‌ی بیشتر در Core i9-13950HX (شامل ۲ هسته Performance و ۸ هسته Efficiency) توجیه می‌شود.
در اجرای بازی‌ها، متوسط نرخ فریم قابل دستیابی در بازی RDR2، حدود ۵۷ فریم‌برثانیه است. اجرای بازی Forza Horizon 5 در حالت 2K منجر به نتیجه‌ی ۶۰ فریم‌برثانیه می‌شود و فریت‌ریت میانگین در Far Cry 6 هم 68fps به دست‌ می‌آید؛ هرچند، مادامی که دستگاه به نمایشگری با نرخ نوسازی فراتر از ۶۰ هرتز وصل نشده باشد، دستیابی به اعداد فراتر از ۶۰ فریم‌برثانیه، موضوعیتی ندارد. 
اجرای بازی Cyberpunk 2077  در حالت 1080p و بدون استفاده از Ray Tracing، منجر به میانگین فریم‌ریت 83fps می‌شود. همین بازی در حالت 4K و در همین شرایط با 22fps و در حالت 2K با 51fps اجرا می‌شود. در صورت فعال‌کردن قابلیت‌های DLSS و Auto Frame Generation و البته استفاده از ویژگی Ray Tracing، این بازی در حالت 2K‌ با نرخ 43fps اجرا خواهد شد. 
نتایج به‌دست‌آمده با لپ‌تاپ مشترک ام‌اس‌آی و مرسدس با کمی تفاوت، مشابه اعداد به‌دست‌آمده در بنچمارک‌های لپ‌تاپ 
MSI Cyborg 15
 با پردازنده‌ی Core i7-12650H و گرافیک RTX 4050 هستند و البته این اعداد به مراتب پایین‌تر از نتایج بنچمارک‌های 
ROG STRIX G16
 قرار می‌گیرند که با توجه به قیمت مشابه، کمی ناامیدکننده است. 
نکته‌ی قابل پیش‌بینی هم افت عملکرد دستگاه در زمان استفاده از باتری است که می‌توان نتیجه‌ی آن را در اجرای بازی Cyberpunk 2077 در حالت 2K مشاهده کرد. با تنظیمات گرافیکی یکسان، نرخ فریم بازی از 51fps در زمان استفاده از برق، به 36fps‌ در زمان استفاده از باتری کاهش پیدا می‌کند که افتی تقریبا ۴۰ درصدی را نشان می‌دهد.
در نمودار عملکرد پردازنده، افت عملکرد دستگاه در زمان استفاده از برق و باتری قابل مشاهده است. این نکته برای هر دو گروه از هسته‌های پردازنده (Performance و Efficient) دیده می‌شود. 
توان مصرفی و دمای پردازنده نیز از همین الگو پیروی می‌کنند. کاهش مصرف و به دنبال آن، کاهش دما نتیجه‌ی تلاش MSI برای افزایش مدت زمان عملکرد باتری است که البته باعث کاهش قدرت لپ‌تاپ در اجرای دستورات سنگین‌تر می‌شود. 
برای واحد پردازش گرافیکی لپ‌تاپ گیمینگ MSI هم می‌توان سناریوی مشابهی را مبنی بر افت حدودا ۴۰ درصدی فرکانس کاری در زمان استفاده از باتری به جای برق مشاهده کرد. 
کاهش توان مصرفی و کاهش دمای واحد پردازش گرافیکی نیز از اثرات مستقیم افت فرکانس کاری در زمان استفاده از باتری هستند.
در نرم‌افزارهای تخصصی، می‌توان لپ‌تاپ مشترک MSI و AMG را جایی بین مدل‌هایی مانند 
ROG Strix G16
 و 
Raider GE78 HX
 دانست. 
همان‌طور که مشاهده می‌کنید لپ‌تاپ سبک‌وزن MSI در کاربری‌های فتوشاپ، پابه‌پای برادر تنومند و پرقدرتش می‌آید.
سطح عملکرد لپ‌تاپ چه در نرم‌افزارهای متکی بر پردازش منطقی، چه در نرم‌افزارهای مبتنی بر پردازش‌های گرافیکی قابل مشاهده است. 
با وجود ماهیت گیمینگ لپ‌تاپ و المان‌های متعدد AMG که حس «مخصوص بازی» بودن آن را افزایش می‌دهند، Stealth 16 در اجرای برنامه‌های تخصصی‌تر هم عملکرد مناسبی به نمایش می‌گذارد. 
حتی اگر برنامه‌نویس باشید هم می‌توانید روی لپ‌تاپ ویژه‌ی MSI حساب باز کنید. این لپ‌تاپ نه‌تنها عملکرد بسیار خوبی در تست پایتون نشان داد، بلکه با توجه به سبک‌وزن و قابل‌حمل بودنش، می‌تواند لپ‌تاپ برنامه‌نویسی بسیار خاصی هم به حساب بیاید. 
با توجه به نجومی‌بودن 
قیمت لپ تاپ
 نسخه‌ی اختصاصی Stealth 16، به‌راحتی می‌توان جایگزین‌های بسیار زیادی برای آن یافت، اما لپ‌تاپ MSI Stealth 16 Mercedes-AMG Motorsport دستگاهی با گروه هدف بسیار محدود به حساب می‌آید و خریداران احتمالی آن، دلایلی فراتر از نتایج بنچمارک‌ها را به‌عنوان عامل انتخاب خود در نظر خواهند گرفت. در هر صورت، MSI و AMG با تولید این لپ‌تاپ ثابت کردند می‌توان به همکاری‌ بین برندهای شناخته‌شده امیدوار بود و قرار نیست همیشه تنها شاهد یک نمایش صرفا تبلیغاتی باشیم."
0,"رقابت در صنعت گوشی‌های هوشمند بسیار شدید است و افزایش سرعت‌ شارژ یکی از ویژگی‌های  مثبت برای گوشی‌های هوشمند قلمداد می‌شود تاجایی که در برخی مدل‌ها شاهد استفاده از شارژر ۲۴۰ واتی هستیم. حال گوگل قصد دارد در اندروید ۱۵ استانداردهای شارژ گوشی را 
تغییر دهد
.
بدون وجود هیچ نشانگر بصری در رابط کاربری، اکثر کاربران نمی‌دانند که سرعت شارژ واقعی گوشی چقدر است. اندروید هنگام تشخیص شارژر سریع، پیامی کوچک در پایین صفحه‌قفل نمایش می‌دهد.
مشکل این است که اندروید هر شارژری را که حداقل ۷٫۵ وات برق را تأمین کند، به عنوان «سریع» درنظر می‌گیرد. این باعث می‌شود تشخیص اینکه آیا یک شارژر خاص، مانند درگاه USB لپ‌تاپ، واقعاً گوشی شما را به‌سرعت شارژ می‌کند یا خیر، دشوار باشد. 
گوگل در به‌روزرسانی اندروید ۱۵ قصد دارد با تنظیم حد آستانه‌ای جدید، سریع‌ بودن یا نبودن سرعت شارژ را مشخص کند. درحال‌حاضر، تشخیص سرعت شارژر با سه عنوان کند (Slow)، عادی (Normal) یا سریع (Fast) انجام می‌شود. 
اگر توان خروجی که به گوشی می‌رسد کمتر از ۵ وات، مابین ۵ تا ۷٫۵ و یا بیش از ۷٫۵ باشد، به ترتیب شارژر کند، عادی و سریع در نظر گرفته می‌شود و پیام Charging Slowly و Charging و Charging Rapidly روی صفحه‌قفل نشان داده می‌شود. این‌ها مقادیر پیش فرض در سیستم‌عامل اندروید متن‌باز هستند و برخلاف بیشتر تولیدکنندگان گوشی، هنوز  برای سری 
گوشی پیکسل 
تغییر نکرده‌اند. 
گوگل قصد دارد آستانه‌ی شارژ سریع را از ۷٫۵ وات به ۲۰ وات افزایش دهد. این موضوع در آخرین به‌روزرسانی بتای اندروید ۱۵ روی ۲۰٬۰۰۰٬۰۰۰ میکرووات (۲۰ وات) به عنوان پیکربندی جدید تنظیم شده است.
نسخه‌ی بتای کنونی اندروید هنوز از آستانه‌ی شارژ بالاتر استفاده نمی‌کند و به‌روز نشده است. به احتمال زیاد در نسخه‌های بعدی بتای اندروید ۱۵، گوگل BatteryStatus را برای خواندن مقدار آستانه‌ی جدید به‌روزرسانی خواهد کرد.
با اینکه گوشی 
پیکسل ۸
 و 
پیکسل ۸ پرو
 از شارژ سیمی ۲۷ و ۳۰ واتی بهره می‌برند، اما به‌دلیل عدم تمایز صحیح سرعت شارژ، امکان مشاهده‌ی سرعت شارژ دقیق وجود ندارد؛ با این به‌روزرسانی این موضوع اصلاح می‌شود."
0,"با‌‌ توجه‌‌‌‌ به افزایش بی‌سابقه و افسارگسیخته‌ی 
قیمت گوشی‌
 در چند سال گذشته در بازار ایران، این دستگاه مهم که بخش بزرگی از زندگی ما محسوب می‌شود، به کالایی لوکس تبدیل شده است؛ پس هنگام خرید گوشی جدید، باید بیش از گذشته وسواس به‌ خرج بدهیم و مدلی را انتخاب کنیم که بیشترین امکانات و بهترین تجربه را با قیمت مدنظر ارائه می‌دهد.
به‌طور کلی برای خرید گوشی هوشمند، گذشته‌ از کیفیت ساخت و طراحی ظاهری که در حس و تجربه‌ی استفاده از گوشی و مقاومت آن در برابر ضربات و فشار نقش مهمی دارد، باید به موارد زیر توجه داشت:
در مقاله‌ی پیش‌ رو، می‌خواهیم بهترین گوشی‌های هوشمند را در بازه‌های قیمتی مختلف معرفی کنیم تا بتوانید بر‌‌‌اساس بودجه‌ی مدنظرتان، بهترین گوشی ممکن را بخرید؛ از بهترین گوشی‌های ۳ میلیون تومانی (گوشی‌های اقتصادی) تا بهترین گوشی‌های بالای ۷۰ میلیون تومان (گوشی‌های پرچم‌دار).
توجه کنید همه‌ی قیمت‌های نوشته‌شده براساس کمترین قیمت بازار برای مدل رجیسترشده است. افزون‌براین با‌‌‌ توجه‌‌‌ به تغییر زیاد قیمت در ایران، این مقاله هر ماه و طبق قیمت روز گوشی در بازار کشور، به‌روز می‌شود.
موتو E13 موتورولا، جزء اقتصادی‌ترین گوشی‌های هوشمند بازار ایران در سال ۲۰۲۳ است. بهره‌گیری این گوشی از پردازنده Unisoc T606 و اجرای نسخه‌ی سبک‌شده‌ی اندروید ۱۳ (اندروید گو) از مزایای این گوشی در مقایسه با سایر ارزان‌قیمت‌ترین گزینه‌های بازار محسوب می‌شود.
نمایشگر این گوشی ۶٫۵ اینچ است، خود گوشی نیز وزن بالایی ندارد و بدین جهت از گوشی‌های نسبتا خوش‌دست و سبک به‌حساب می‌آید. گفتنی است که تراشه‌ی این گوشی بین ۲۰ تا ۶۰ درصد از سایر گوشی‌های هم‌رده (از نظر قیمتی) خودش سریع‌تر است و از آن‌جایی که گوشی‌های ارزان با مشکلات کندی عملکرد مواجه‌اند، موتو E13 ارزش خرید بیشتری در بین آن‌ها دارد.
موتو G04 یکی دیگر از گوشی‌های اقتصادی موتورولا است. در شرایطی که بیشتر گوشی‌های پایین‌رده با افزایش قیمت زیادی مواجه شده‌اند، این گوشی با قیمتی مقرون‌به‌صرفه امکانات خوبی در اختیار می‌گذارد. از جمله این‌که آن‌را می‌توان ارزان‌ترین گوشی به‌حساب آورد که اندروید ۱۴ را به صورت پیش‌فرض اجرا می‌کند.
طراحی پنل جلوی G04 به سبک به‌روزترین گوشی‌های بازار است و از بریدگی قطره‌ای شکل دوربین سلفی و حاشیه‌های بدقواره بسیاری از گوشی‌های هم‌قیمت خبری نیست. استفاده از فضای ذخیره‌سازی UFS 2.2 نیز یکی دیگر از برتری‌های این گوشی به‌حساب می‌آید و از دیگر ویژگی‌های کلیدی می‌توان به نمایشگر ۹۰ هرتزی HD و وجود حسگر اثرانگشت اشاره کرد.
موتو G13 گوشی اقتصادی موتورولا است که به‌واسطه داشتن برخی امکانات بیشتر نسبت‌به مدل‌های مشابه سامسونگ و شیائومی، می‌تواند انتخاب جایگزین شایسته‌ای برای آن‌ها باشد. اسپیکرهای استریو بزرگ‌ترین وجه تمایز این گوشی با سایر رقبایش هستند. همچنین ظاهر این گوشی با توجه به‌قیمتش نسبتا به‌روز و سازگار با ترند جهانی این‌روزهای دنیای گوشی‌های هوشمند است.
موتو G13 از دوربین سلفی Punch Hole و نمایشگر ۶٫۵ اینچی با حاشیه‌های نسبتا معقول بهره می‌برد که گرچه وضوح HD دارد اما نرخ نوسازی ۹۰ هرتزی را ارائه می‌دهد. جثه و وزن گوشی نیز برای افرادی که به‌گوشی‌های بزرگ، سنگین و قطور علاقه‌ای ندارند، مناسب است. امور پردازشی گوشی نیز بر عهده تراشه Helio G85 مدیاتک است.
گوشی ردمی 10 شیائومی 5G طراحی کاملا پلاستیکی دارد که در بازه‌ی قیمتی گوشی آن‌چنان دور از انتظار نیست. دوربین‌ اصلی ۵۰ مگاپیکسلی در کنار دوربین تشخیص عمق، عملکرد معمولی و نسبتا پایینی در ثبت عکس‌ها دارند؛ اما نیازهای پایه‌ای کاربران را رفع می‌کنند.
نمایشگر ۶٫۵۸ اینچی گوشی شیائومی ردمی 10 5G از پنل IPS با نرخ‌نوسازی ۹۰ هرتز بهره می‌برد که در بازه‌ی قیمتی ۵ میلیون تومان از گوشی‌های اقتصادی زیادی مانند مدل‌های سامسونگ سریع‌تر است. این صفحه‌نمایش همچنین از وضوح FHD بهره می‌برد که هنگام تماشای ویدیو و فیلم، تجربه‌ی مطلوبی ارائه می‌دهد.
گلکسی A05s به‌عنوان یکی از مقرون‌به‌صرفه‌ترین گوشی‌های سامسونگ با تراشه‌ی نسبتاً قدیمی Snapdragon 680 4G روانه‌ی بازار شده است؛‌ بااین‌حال، بهبود عملکرد این تراشه در مقایسه با تراشه‌ی Exynos 850 نسل قبل را می‌توان به فال نیک گرفت. سخت‌افزار گوشی در کاربری روزمره همراه خوبی برای کاربر خواهد بود؛‌ اما انتظارش را داشته باشید که هنگام اجرای بازی با کندی مواجه شوید.
افزون‌براین، وضوح صفحه به Full HD ارتقاء یافته و نرخ نوسازی ۹۰ هرتزی را ارائه می‌دهد. ظرفیت باتری این گوشی ۵,۰۰۰ میلی‌آمپر ساعت است که از شارژ سریع ۲۵ واتی پشتیبانی می‌کند. البته برای اولین‌بار در این سری، دیگر از آداپتور شارژ‌ در جعبه خبری نیست و شارژر ۲۵ وات آن جداگانه باید خریداری شود.
موتو G14، از محصولات اقتصادی موتورولا در سال ۲۰۲۳ به‌شمار می‌رود که با تراشه‌ی Unisoc T616 همراه شده است. این تراشه، قدرت پردازشی خوبی برای استفاده‌های روزمره ارائه می‌دهد اما نباید چندان روی توان گرافیکی تراشه و بازی با این گوشی حساب باز کرد.
در سوی دیگر، با یک گوشی خوش‌ساخت با طراحی امروزی، سبک و خوش‌دست (۶٫۵ اینج) مانند دیگر اعضای خانواده موتورولا مواجه هستیم که وضوح صفحه‌نمایش آن به Full HD ارتقا اما نرخ نوسازی آن به ۶۰ هرتز افول پیدا کرده است. اسپیکرهای استریو یکی دیگر از ویژگی‌های خاص این گوشی به‌حساب می‌آید.
گلکسی A15 از گوشی‌های سری A سامسونگ است که پیشرفت امیدوارکننده‌ای نسبت‌به نسل قبل خود تجربه کرده و ارزش خرید آن هم‌اکنون بیش‌از پیش است. مجهزشدن گوشی به یکی از پردازنده‌های قدرتمند سری G مدیاتک یعنی Helio G99، ارتقای نمایشگر به OLED و از همه مهم‌تر امکان دریافت چهار نسخه‌ی بعدی اندروید که در بین بسیاری از گوشی‌های ارزان‌قیمت بی‌سابقه بوده، از جمله دلایلی هستند که می‌توان در توجیه ارزش خرید بالای این گوشی ارائه داد.
گلکسی A15 از رویه‌ی جدید طراحی سامسونگ در سال ۲۰۲۴ یعنی بهره‌گیری از فریم تخت و طراحی موسوم به Key Island پیروی می‌کند تا گوشی ظاهری مدرن‌تر و لوکس‌تر به‌خود بگیرد و حس‌وحال گوشی‌های ارزان‌قیمت‌تر را تداعی نکند.
گوشی پوکو M5s شیائومی از نمایشگر ۶٫۴۳ اینچی OLED استفاده می‌کند که می‌تواند آن را یک سر و گردن بالاتر از رقبایی با نمایشگر IPS LCD قرار دهد؛ البته نرخ نوسازی ۶۰ هرتزی‌اش احتمالا برای برخی از کاربران محدودیت بزرگی به‌شمار می‌آید.
شیائومی از تراشه‌ی مدیاتک Helio G95 در پوکو M5s استفاده می‌کند که در کنار ۴ گیگابایت رم، عملکرد نسبتا خوبی در کاربری روزانه و اجرای بازی‌های مختلف بتل رویال دارد؛ اما باید تنظیمات گرافیکی بازی‌ها را کمی پایین بیاورید. تراشه، مصرف باتری چندان بالایی ندارد و با یک‌ ساعت کال آو دیوتی بازی کردن حدود ۱۵ درصد از باتری ۵۰۰۰ میلی‌آمپرساعتی آن کم می‌شود.
گوشی موتو G54 موتورولا از ارزان‌ترین گوشی‌های اقتصادی با تمرکز ویژه روی سخت‌افزار به‌حساب می‌آید که به‌لطف پردازنده Dimensity 7020 و ۱۲ گیگابایت رم با اختلاف زیادی رقبای هم‌قیمت خود را کنار می‌زند. G54 از صفحه‌نمایشی ۶٫۵ اینچی با پنل IPS و وضوح FHD استفاده می‌کند. نمایشگر نرخ نوسازی ۱۲۰ هرتز را ارائه می‌دهد که این نیز مزیت بزرگی محسوب می‌شود. 
گوشی موتورولا با وجود باتری پرظرفیت ۶,۰۰۰ میلی‌آمپرساعتی که نسبت‌ به گوشی‌های دیگر، ساعت‌های بیشتری در طول روز کاربر را همراهی می‌کند، ۱۹۰ گرم وزن دارد و با استفاده از آداپتور ۳۳ وات شارژ می شود. برای عکاسی، گوشی موتورولا از ترکیب دوربین دوگانه استفاده می‌کند. دوربین اصلی آن ۵۰ مگاپیکسلی است که به سیستم لرزشگیر اپتیکال تصویر نیز مجهز است و در نور روز عکس‌های تقریبا خوبی می‌گیرد.
ردمی نوت 12S شیائومی از پردازنده Helio G96 بهره می‌برد که امکان دارد حتی نسبت‌به برخی گوشی‌های ارزان‌تر، عملکردی ضعیف‌تر از خود نشان دهد اما تمرکز سازنده در این گوشی صرفا روی عملکرد پردازشی معطوف نبوده تا از دیگر جنبه‌ها غافل شود.
مواردی چون نمایشگر ۶٫۴۳ اینچی که اندازه کاملا استانداردی محسوب می‌شود، پنل OLED با نرخ نوسازی ۹۰ هرتز و وضوح FHD، اسپیکرهای استریو، وزن ۱۷۶ گرمی و دوربین اصلی ۱۰۸ مگاپیکسلی که البته فقط جای خالی لرزشگیر اپتیکال در آن احساس می‌شود، این گوشی را در مجموع به انتخاب معقولی تبدیل می‌کنند.
گلکسی A25 شاید اندکی به‌خاطر حضور سرسختانه‌ی بریدگی قطره‌ای شکل دوربین سلفی و با وجود تلاش برای کمرنگ‌کردن این موضوع با طراحی تخت فریم، حس یک گوشی با ظاهر خسته‌کننده و قدیمی را تداعی کند، اما کره‌ای‌ها تدبیر دیگری برای رفع کمبودهای این گوشی نداشته‌اند و حداقل روی کاغذ تغییراتی را در سخت‌افزار گوشی اعمال کرده‌اند.
A25 هم‌اکنون از قدرت Exynos 1280 که همان تراشه‌ی مورد استفاده در گلکسی A53 بود بهره گرفته است. بدین ترتیب می‌توان انتظار عملکرد بسیار سریع‌تری را حداقل در بازی‌ها از این گوشی انتظار داشت. در سمت دیگر می‌توان افزایش نرخ نوسازی از ۹۰ به ۱۲۰ هرتز و افزوده‌شدن بلندگوی دوم برای بهره‌مندی از صدای استریو را شاهد بود. اجرای پیش‌فرض اندروید ۱۴ و دریافت چهارنسخه‌ی بعدی اندروید را می‌توان از دیگر ویژگی‌های متمایزکننده این گوشی با رقبا عنوان کرد.
پوکو M6 پرو شیائومی از نظر طراحی ظاهری، سازگاری بیشتری با سلیقه و انتظارات تعداد کثیری از کاربران دارد چراکه از یک نمایشگر بزرگ ۶٫۶۷ اینچی با حاشیه‌های بسیار اندک و وزن کم ۱۷۹ گرمی بهره می‌برد و همچنین خوش‌ساخت‌تر و باکیفیت‌تر از رقبایش به‌نظر می‌رسد.
این گوشی که دقیقاً همان نسخه‌ی 4G ردمی نوت ۱۳ پرو اما با دوربین ۶۴ مگاپیکسلی با عملکردی بسیار معمولی و ارزان‌تر از آن محسوب می‌شود، از تراشه Helio G99 Ultra قدرت می‌گیرد که اندکی بهبودیافته‌تر از Helio G99 عمل می‌کند. ضمناً از حسگر اثرانگشت زیر نمایشگر بهره می‌برد. اما در بخش نرم‌افزار درحالی‌که می‌توانست به نسخه‌ی ۱۴ سیستم‌عامل اندروید به‌صورت پیش‌فرض مجهز باشد، یک نسخه قدیمی‌تر با رابط کاربری MIUI را اجرا می‌کند.
پوکو F4 از نمایشگر ۶٫۶۷ اینچی OLED با نرخ نوسازی ۱۲۰ هرتز همراه با استانداردهای +HDR10 و Dolby Vision استفاده می‌کند. دوربین اصلی ۶۴ مگاپیکسلی آن نیز در نور روز عکس‌های باکیفیتی ثبت می‌کند؛ اما در محیط‌های تاریک‌تر باید کمی انتظارات خود را پایین بیاورید.
جایی که پوکو F4 واقعا در آن می‌درخشد، عملکرد سخت‌افزاری است؛ به‌طوری که ما را مجاب می‌کند تا بعد از گذشت چند سال، F4 را در فهرست 
بهترین گوشی‌های بازار
 قرار دهیم. Snapdragon 870 در رده‌ی تراشه‌های پرچم‌دار کوالکام قرار می‌گیرد و برای چندین سال ، بدون کُندی یا لگ، پاسخگوی نیازهای کاربر خواهد بود. از سوی دیگر سیستم خنک‌کننده‌ی گوشی نیز از افزایش دمای محسوس در اجرای طولانی‌مدت بازی‌ها جلوگیری می‌کند و وجود فضای ذخیره‌سازی UFS 3.1 این گوشی‌را به یکی‌از تکرارنشدنی‌ترین گوشی‌هایی (به‌خصوص برای بازی) که می‌توان با حداقل بودجه خریداری کرد، بدل می‌کند.
موتورولا اج ۴۰ نئو نسخه‌ی ارزان‌تر اج ۴۰ موتورولا به‌حساب می‌آید که برخی ویژگی‌های نسخه‌ی استاندارد را نیز به ارث برده است. اولین چیزی که در این گوشی جلب توجه می‌کند، طراحی چشم‌نواز آن است که نشان از آن دارد با یک گوشی بسیار خوش‌ساخت مواجه هستیم و با به‌کار رفتن متریال باکیفیت در ساخت بدنه، شاید نتوان در نگاه اول متوجه پلاستیکی بودن بدنه و فریم شد. حتی با وجود چنین ظرافتی، استاندارد IP68 برای مقاومت در برابر آب را نیز کسب کرده است.
این گوشی از نمایشگر OLED با لبه‌های خمیده به‌ابعاد ۶٫۵۵ اینچ استفاده می‌کند که نرخ نوسازی آن روی ۱۴۴ هرتز تنظیم شده است و از استاندارد +HDR10 نیز برخوردار است. وجود تراشه‌ی Dimensity 7030، دوربین با حسگری ۵۰ مگاپیکسلی و ابعادی بزرگ‌تر از دوربین گوشی‌های هم‌سطح خودش و باتری ۵,۰۰۰ میلی‌آمپرساعتی که از شارژ سریع ۶۷ واتی پشتیبانی می‌کند، نشانگر آن است که سازنده از سخت‌افزار نیز غافل نشده و یک دستگاه کم‌نقص را برای کاربران تدارک دیده است.
گلکسی A35، محصولی است که با ارتقا یافتن پردازنده به Exynos 1380 و همچنین شیشه‌ای شدن قاب پشتی، به‌نوعی روح گلکسی A54 در آن جریان یافته و از آن‌جایی که این گوشی را می‌توان با بودجه‌ای کمتر از گلکسی A54 خرید، اکنون این میان‌رده را ارزشمندتر از همیشه می‌بینیم. ضمن این‌که در فرایند به‌روزرسانی چهارساله‌، گلکسی A35 یک نسخه بیشتر اندروید را نیز دریافت خواهد کرد.
همچنین دوربین سلفی به‌جای بریدگی قطره‌ای شکل، درون حفره قرار گرفته و محافظت از نمایشگر با Gorilla Glass Victus Plus بهبود یافته است. به‌جز ارتقای کیفیت ساخت بدنه و پردازنده، دوربین اصلی میزبان حسگری با وضوح ۵۰ مگاپیکسلی شده است که در کنار پردازنده اگزینوس ۱۳۸۰، عکس‌ها بهتر و سریع‌تر پردازش می‌شوند؛ به‌طوری که عملکرد آن هنگامی که شرایط نوری مناسب باشد، باتوجه به هزینه‌ای که برای گوشی می‌کنید ایده‌آل به‌نظر می‌رسد.
پوکو X6 از پلتفرم مشترکی با نسخه‌ی 5G ردمی نوت ۱۳ پرو بهره می‌برد با این تفاوت که از دوربین ۶۴ مگاپیکسلی به‌جای ۲۰۰ مگاپیکسلی که عملکردی بسیار معمولی دارد، استفاده می‌کند اما از نظر قیمتی بسیار مقرون‌به‌صرفه‌تر از آن است. این گوشی نمایشگر ۶٫۶۷ اینچی ۱۲۰ هرتزی OLED دارد که وضوح آن ۱۲۲۰ × ۲۷۱۲ پیکسل بوده و نسبت‌ نمایشگر به بدنه‌ی گوشی نزدیک ۹۰ درصد است که از حاشیه‌های بسیار کم این گوشی حکایت دارد. نمایش ۶۸ میلیارد رنگ (پنل ۱۲ بیتی) و پشتیبانی از استاندارد دالبی ویژن از دیگر ویژگی‌های نمایشگر پوکو ایکس ۶ هستند.
شیائومی از پردازنده میان‌رده Snapdragon 7s Gen 2 در پوکو ایکس ۶ استفاده کرده است که سرعت قابل قبولی در کاربری‌های مختلف ارائه می‌کند. ظرفیت باتری گوشی شیائومی ۵,۱۰۰ میلی‌آمپرساعت است که با شارژر پرسرعت ۶۷ واتی، در زمان حدود ۴۰ دقیقه به‌طور کامل می‌شود. از بدنه‌ی شیشه‌ای و همچنین گواهی IP67 در این گوشی خبری نیست اما خبر خوب این‌که وزن دستگاه ۱۸۱ گرم بوده که چندان زیاد نیست. نکته‌ی قابل توجه دیگر در این گوشی محافظت نمایشگر با لایه‌ی Gorilla Glass Victus و وجود جک هدفون به‌حساب می‌آید چراکه در نسخه‌ی پرو و حتی بسیاری از گوشی‌های میان‌رده دیگر دیده نمی‌شود.
اگر طرفدار گوشی‌های ظریف، باریک و سبک هستید اما دوام و کیفیت ساخت جزء خط قرمزهای شما در انتخاب گوشی است، گوشی آنر X9b را به‌شما پیشنهاد می‌کنیم. این گوشی از نمایشگر OLED با حاشیه‌های اندک و خمیده ۶٫۷۸ اینچی و وضوح ۱۲۲۰ در ۲۶۵۲ پیکسل استفاده می‌کند که نرخ نوسازی ۱۲۰ هرتزی دارد.
پردازنده‌ی گوشی آنر Snapdragon 6 Gen 1 است که توان و راندمان بالایی در محاسبات CPU و GPU-محور ارائه می‌دهد و یکی از خصوصیات خوب دیگر آن، ظرفیت ۱۲ گیگابایتی رم به‌صورت استاندارد به‌حساب می‌آید. همچنین باتری ۵,۸۰۰ میلی‌آمپرساعتی این گوشی را به یکی از بهترین‌ها از نظر شارژدهی و عمر باتری تبدیل می‌کند. آن‌هم در شرایطی که وزن گوشی از ۱۸۵ گرم فراتر نمی‌رود. بهره‌گیری از اسپیکر مونو را می‌توان تنها نقطه ضعف بزرگ این گوشی برشمرد.
پوکو ایکس ۶ پرو از تراشه‌ی فوق‌العاده قدرتمند Dimensity 8300 Ultra مدیاتک بهره می‌برد. این تراشه از هرنظر، چه در کاربری روزمره و چه در پردازش‌های سنگین و بازی، عملکرد خیره‌کننده و کم‌نقصی در حد گوشی‌های پرچمدار به‌نمایش می‌گذارد. روان‌بودن و بهینگی را به‌وضوح می‌توان در هنگام استفاده از گوشی مشاهده کرد و به‌جرات می‌توان گفت که این گوشی در هیچ‌یک از سناریو‌های چندوظیفگی و جابجاشدن سریع بین اپ‌ها و منوها (با وجود رابط کاربری سنگین HyperOS) کم نمی‌آورد.
استفاده از سریع‌ترین تراشه فضای ذخیره‌سازی UFS 4.0 نیز دیگر جای هیچ شک و شبهه‌ای را در مورد سخت‌افزار این گوشی باقی نمی‌گذارد و خاطر خوره‌های بازی را آسوده می‌کند تا در نهایت بتوانیم عنوان قدرتمندترین میان‌رده بازار و بهترین گوشی گیمینگ اقتصادی را به پوکو X6 پرو نسبت دهیم. این گوشی نمایشگر باکیفیتی هم دارد که با وضوح بالاتر ۱۲۲۰ در ۲۷۱۲ پیکسل، ۶۸ میلیارد رنگ را به‌تصویر می‌کشد و بیش‌از ۹۰ درصد از پنل جلو را به‌خود اختصاص داده تا تجربه‌ی بصری تحت‌الشعاع حاشیه‌های مزاحم قرار نگیرد.
گوشی‌های پیکسل از جمله پیکسل ۷ محصولاتی هستند که صفر تا صد آن‌ها همگی حاصل تحقیق و توسعه‌ی گوگل بوده و می‌توانید همه‌ی آن‌چیزهایی که گوگل به‌دنبالش است را خالصانه تجربه کنید. پیکسل ۷ یک گوشی با ابعاد کوچک و جمع‌وجور است که بین طرفداران گوشی‌های کامپکت خواهان‌ بسیاری دارد چرا که فقط ۶٫۳ اینچ است و از نمایشگری OLED با نرخ نوسازی ۹۰ هرتز بهره می‌برد.
تنسور G2، نسل دوم تراشه اختصاصی گوگل برای پیکسل‌ها، قلب تپنده این گوشی را تشکیل می‌دهد که در رده تراشه‌های پرچمدار طبقه‌بندی می‌شود. گوشی از فریم فلزی و بدنه‌ی شیشه‌ای ساخته شده است تا حس دردست گرفتن یک گوشی گران‌قیمت را از کسی دریغ نکند و وجود گواهی IP68 نیز نگرانی‌ها بابت نفوذ آب به‌داخل گوشی را از بین می‌برد. پیکسل ۷ اندروید ۱۳ را اجرا می‌کند و اولین دستگاهی است که پس‌از انتشار سه نسخه‌ی بعدی، آن‌را دریافت می‌کند
گلکسی A55 به‌عنوان پریمیوم‌ترین میان‌رده‌ی سال ۲۰۲۴ سامسونگ، با فریم فلزی و تراشه‌ی جدید Exynos 1480 همین شرکت، راهی بازار شده است. دوربین‌های اصلی، اولتراواید و ماکروی A55 نسبت به سال گذشته تغییر یا پیشرفتی نداشته‌اند؛ اما به‌لطف تراشه‌ی جدید، تجربه‌ی عکاسی لذت‌بخش و قابل قبولی ارائه می‌کنند. دوربین اصلی A55،‌ امکان فیلم‌برداری 4K با نرخ ۳۰ فریم‌برثانیه را نیز در اختیار قرار می‌دهد.
در بخش نمایشگر، گلکسی A55 از پنل OLED با ابعاد ۶٫۶ اینچ (حدود ۰٫۲ اینچ بزرگ‌تر از A54) استفاده می‌کند. نمایشگر، روشنایی و دقت رنگ خوبی ارائه می‌کند؛ اما حاشیه‌های قطور اطراف آن، می‌تواند یکی از نقاط ضعف بزرگ A55 باشد و با وجود وزن ۲۱۳ گرمی نمی‌تواند جایگاهی در بین گزینه‌های خوش‌دست برای خود باز کند. با این‌حال می‌توان وجود گواهی IP67 برای مقاومت در برابر آب را یک برتری نسبت‌به رقبا به‌حساب آورد.
قاتل پرچم‌دار سامسونگ با نام گلکسی S23 FE چندی پیش در بازار موجود شد تا جایگاه سری گلکسی Fan Edition سامسونگ را در بین بهترین گوشی های بازار ایران تثبیت کند اما این‌بار در کالبدی قطورتر و سنگین‌تر از نسل پیشین‌اش. طراحی کلی این گوشی بسیار برای ما یادآور گلکسی A54 می‌شود و با شیشه‌ای شدن قاب پشتی، به‌نظر می‌رسد از پلتفرم همان گوشی برای طراحی S23 FE استفاده شده است.
این گوشی از نمایشگر ۶٫۴ اینچی با نسبت کمتر از ۸۵ درصد به بدنه بهره می‌برد که از حاشیه‌های زیاد اطراف نمایشگر این گوشی خبر می‌دهد. S23 FE در دونسخه با تراشه‌های Snapdragon 8 Gen 1 و Exynos 2200 عرضه شده که نسخه‌ی اگزینوس در بازار کشور به‌صورت گسترده توزیع می‌شود. دوربین اصلی نیز از ۱۲ به ۵۰ مگاپیکسل با امکان فیلم‌برداری 8K تغییر کرده و در کنارش دوربین تله‌فوتوی ۸ مگاپیکسلی آن را به گزینه‌ای مناسب برای عکاسی بدل می‌کند.
شیائومی 13T با پیشرفت‌های نسلی قابل توجهی مواجه شده است. از جمله اینکه هم‌اکنون از استاندارد IP67 برای مقاومت در برابر آب بهره می‌برد و به دوربین تله‌فوتوی ۵۰ مگاپیکسلی با بزرگ‌نمایی دوبرابری نسبت‌ به دوربین واید مجهز شده که لنز و مجموعه امکانات دوربین با همکاری لایکا توسعه یافته‌اند و در نتیجه با ترکیب با دوربین اصلی ۵۰ مگاپیکسلی دستتان را برای عکاسی در شرایط مختلف باز می‌گذارد.
تراشه‌ی قدرتمند Dimensity 8200 Ultra شیائومی ۱۳ تی پایداری و قدرت بسیار خوبی ارائه می‌دهد؛ به‌طوری‌که به‌راحتی می‌توانید سنگین‌ترین بازی‌های روز را به‌راحتی اجرا کنید؛ بدون آنکه بدنه‌ی گوشی به‌اندازه‌ی آزاردهنده‌ای داغ شود. این گوشی از نمایشگر 1220p و ۶٫۶۷ اینچی OLED با نرخ نوسازی ۱۴۴ هرتز و روشنایی فوق‌العاده‌ی ۲۶۰۰ نیتی بهره می‌برد؛ نمایشگری که با قابلیت نمایش ۶۸ میلیارد رنگ، به یکی از نقاط قوت اصلی گوشی تبدیل می‌شود و تجربه‌ی بصری کم‌نظیری را برای کاربر به‌ارمغان می‌آورد.
شیائومی 13T پرو، دقیقا همان شیائومی 13T است؛ البته فقط در بخش ظاهر، طراحی و کیفیت ساخت. یعنی از متریال بدنه و فریم گرفته تا ابعاد نمایشگر همگی مشترک با شیائومی 13T هستند، فقط وزن دستگاه بسته به این‌که شیشه یا چرم مصنوعی باشد، بین ۷ تا ۱۰ گرم بیشتر از نسخه‌ی استاندارد است.
درون دستگاه شاهد به‌کارگیری یکی از قدرتمندترین تراشه‌های موبایل یعنی Dimensity 9200 Plus هستیم که کم‌وبیش قدرتی در سطح تراشه‌ی پرچم‌دار کوالکام Snapdragon 8 Gen 2 دراختیارتان می‌گذارد و پایداری عملکرد بسیار خوبی دارد؛ به‌طوری‌که می‌توان بازی‌های سنگینی مانند Genshin Impact را در بالاترین تنظیمات گرافیکی با نرخ پایدار ۵۵ تا ۶۰ فریم‌برثانیه با این گوشی اجرا کرد. برای کسب اطلاعات بیشتر، حتما 
بررسی شیائومی 13T پرو
 را مطالعه کنید.
ناتینگ فون 2 یک گوشی اندرویدی اما با طراحی متفاوت است که توسط شرکت تازه تاسیس Nothing به‌عنوان جانشین نسل اول ناتینگ فون معرفی شد. قاب پشتی شیشه‌ای این گوشی به‌صورت شفاف طراحی شده تا قسمتی از قطعات داخلی گوشی نمایان باشند. همچنین طرح‌های LED موسوم به Glyph در آن دیده می‌شود که برای اطلاع‌رسانی مواردی چون تماس و اعلانات با انیمیشن‌هایی خاص کاربر دارد و می‌توان الگوهای روشن و خاموش شدن آن‌ها را از طریق سیستم‌عامل شخصی‌سازی کرد.
ناتینگ فون 2 فریمی آلومینیومی دارد و پنل پشتی از جنس شیشه با محافظت Gorilla Glass است و فرم کلی گوشی ما را بیشتر به یاد آیفون می‌اندازد. این گوشی از تراشه‌ی پرچمدار Snapdragon 8 Plus Gen 1 قدرت می‌گیرد تا از جهت اجرای بازی‌های بتل رویال با تنظیمات گرافیکی بالا و پردازش‌های سنگین خاطر جمع باشید. این گوشی از دو حسگر ۵۰ مگاپیکسلی برای ثبت تصاویر واید و اولتراواید استفاده می‌کند که در نور روز عملکرد مناسبی به‌نمایش می‌گذارند و نمایشگر آن ۶٫۷ اینچی LTPO OLED است که نرخ نوسازی را بسته به نوع محتوا بین ۱ تا ۱۲۰ هرتز تغییر می‌دهد.
پیکسل 8، گوشی پرچمدار دست‌پرورده گوگل است که طراحی آن اندکی دستخوش تغییر شده و از فرم مربعی گونه خارج شده است. با این‌حال بیرون‌زدگی نواری‌شکل ماژول دوربین به‌قوت خود باقی مانده و بخشی از هویت بصری گوشی‌های پیکسل را تشکیل داده است. این گوشی از بدنه‌ی شیشه‌ای و فریم آلومینیومی ساخته شده و اکنون با ابعاد ۶٫۲ اینچ خوش‌دست‌تر از هر زمانی شده است.
در بخش عملکرد، تنسور G3 به‌عنوان تراشه مرکزی اختصاصی این گوشی نقش‌آفرینی می‌کند که تاحدودی بهینه‌تر و سریع‌تر از قبل شده است اما کماکان اختلاف‌هایی با تراشه‌های پرچمدار دارد. نرخ نوسازی نمایشگر از ۹۰ به ۱۲۰ هرتز ارتقا داشته و روشنایی آن به‌بیش‌از ۲۰۰۰ نیت رسیده است. مجموعه‌ی دوربین‌ها تقریبا تفاوتی روی کاغذ نداشته‌اند، اما به‌لطف هوش مصنوعی و ارتقای ISP، خروجی تصاویر دوربین‌های واید ۵۰ مگاپیکسلی و اولتراواید ۱۲ مگاپیکسلی که امکان ثبت تصاویر ماکرو را نیز دارد، بهبود یافته و در شرایط نوری مختلف می‌توانند تصاویر باکیفیتی را ثبت کنند.
اگر به هر دلیلی به محصولات شرکت‌هایی مانند شیائومی و سامسونگ علاقه‌ای ندارید، پیکسل ۷ پرو گوگل با ترکیب اندروید خالص و نسل دوم تراشه‌ی تنسور G2 می‌تواند تجربه‌ای کاملاً متفاوت و لذت‌بخشی را نصیبتان کند. پیکسل ۷ پرو برای ثبت تصاویر با نهایت کیفیت و وضوح با استفاده از دوربین‌های اصلی و تله‌فوتوی ۵برابری با وضوح ۵۰ و ۴۸ مگاپیکسلی، از هسته‌ی اختصاصی برای پردازش‌های مبتنی‌بر هوش مصنوعی بهره می‌گیرد تا یکی از استثنایی‌ترین تجربه‌های عکاسی با گوشی هوشمند را برای کاربران رقم بزند.
پیکسل ۷ پرو از نمایشگری ۶٫۷ اینچی از نوع LTPO OLED با وضوح 1440p استفاده می‌کند که می‌تواند نرخ نوسازی پویا بین ۱۰ تا ۱۲۰ هرتز بسته‌به محتوای در حال پخش ارائه دهد. بدنه و فریم از شیشه و آلومینیوم ساخته شده و گواهی IP68 را دارا است. باتری ۵,۰۰۰ میلی‌آمپرساعتی این گوشی نیز حداکثر با توان ۲۳ وات، به‌صورت سیمی و بی‌سیم شارژ می‌شود و به‌صورت پیش‌فرض اندروید ۱۳ با امکان دریافت سه نسخه‌ی بعدی را اجرا می‌کند.
وان پلاس ۱۲ با ترکیب شیشه و فلز و حاشیه‌های بسیار باریک نمایشگر، از طراحی پریمیوم و مینیمالیستی بهره می‌برد که به گوشی ظاهری جذاب و کاربرپسند بخشیده است. صفحه‌نمایش LTPO OLED گوشی وان پلاس دارای وضوح 1440p با نرخ نوسازی متغیر بین یک تا ۱۲۰ هرتز بوده و با ابعاد ۶٫۸۲ اینچ، این گوشی یکی از بزرگ‌ترین نمایشگرهای موبایل را دارا است.
وان پلاس از تراشه پرچمدار Snapdragon 8 Gen 3 در پرچمدار خود استفاده کرده است که عملکرد مثال‌زدنی آن را پیش‌تر در سایر مدل‌های پرچمدار بازار شاهد بوده‌ایم. تراشه یادشده در عین مصرف پایین، قدرت بسیار زیادی در اجرای برنامه‌ها و بازی‌های مختلف دارد و تقریبا هرچیزی را به بهترین نحو اجرا می‌کند. این گوشی برای اولین بار در نسخه‌ی ۲۴ گیگابایت رم نیز عرضه شده که بیشترین میزان در بین گوشی‌های هوشمند محسوب می‌شود.
شیائومی ۱۴ با زبان طراحی به‌روز، لبه‌های تخت و ترکیب جادویی فلز و شیشه روانه‌ی بازار شده؛ گوشی طراحی یکپارچه، مستحکم و خوش‌ساختش، گواهی IP68 را نیز دریافت کرده است. نمای جلویی گوشی‌ به‌لطف حاشیه‌های بسیار باریک و حذف‌شدن خمیدگی از لبه‌های نمایشگر، ظاهر مدرنی دارد و وزن ۱۸۸گرمی گوشی به‌نسبت ابعاد ۶٫۳۶ اینچی نمایشگر، معقول به‌نظر می‌رسد؛ اما برآمدگی محسوس دوربین، مقدار از ارگونومی و زیبایی گوشی می‌کاهد.
مجموعه‌ی دوربین سه‌گانه‌ی شیائومی ۱۴ در دل جزیره‌ای مربعی‌شکل و مشکی‌رنگ قرار دارد. این مجموعه، دوربین‌های اصلی، تله‌فوتو ۳٫۲برابری و اولتراواید را دربرمی‌گیرد؛ با اینکه هر سه دوربین، ۵۰مگاپیکسلی هستند، فقط ماژول‌های تله‌فوتو و اولتراواید از حسگر یکسانی بهره می‌برند و حسگر دوربین اصلی به‌طرز محسوسی بزرگ‌تر است. دوربین‌های شیائومی ۱۴ چه در روشنایی روز، چه در تاریکی، عکس‌هایی پرجزئیات و چشم‌نواز ثبت می‌کنند و ویدیوهای 4K و 8K (دوربین اصلی) هم بسیار باکیفیت هستند.
آیفون ۱۳ اپل که چند سالی از معرفی و عرضه آن در بازار ایران می‌گذرد و آخرین گوشی اپل محسوب می‌شود که مجوز ورود به کشور و رجیستری را دارد، بدنه‌ای شیشه‌ای و فریمی آلومینیومی دارد  که دوام و زیبایی را همزمان به‌ارمغان می‌آورد. صفحه‌نمایش ۶٫۱ اینچیِ گوشی اپل از نوع Super Retina XDR OLED است که از HDR10 پشتیبانی می‌کند اما متاسفانه نرخ نوسازی آن ۶۰ هرتز بوده که اکنون در کمتر مدلِ بالارده‌ای مشاهده می‌شود.
آیفون ۱۳ از تراشه A15 Bionic قدرت می‌گیرد که هنوز هم یکی از سریع‌ترین و کارآمدترین تراشه‌های موبایلی موجود است و به‌راحتی می‌تواند سنگین‌ترین بازی‌ها را در بالاترین تنظیمات گرافیکی اجرا کند. این تراشه با استفاده از فناوری ۵ نانومتری ساخته شده که عملکردی بی‌نظیر در اجرای برنامه‌ها و وظایف هوش مصنوعی ارائه می‌دهد. گوشی اپل با رم ۴ گیگابایتی و گزینه‌های ذخیره‌سازی ۱۲۸، ۲۵۶ و ۵۱۲ گیگابایتی از نوع NVMe در بازار موجود است.
گلکسی اس 23 اولترا به‌عنوان بهترین پرچمدار سامسونگ در سال ۲۰۲۳، بهترین انتخاب ممکن در محدوده‌ی قیمتی ۵۵ میلیون تومان است. این گوشی با بهره‌مندی از تراشه‌ی Snapdragon 8 Gen 2 علاوه‌بر اینکه در کاربری روزمره عملکرد بسیار خوبی دارد، در انجام بازی‌های سنگین نیز عملکرد خیره‌کننده‌ای به‌جای می‌گذارد.
گلکسی اس ۲۳ اولترا با  بهره‌مندی از دوربین اصلی ۲۰۰ مگاپیکسلی در روشنایی روز و در تاریکی تصاویری با کیفیت ایده‌آل را به ثبت می‌رساند؛‌ از این رو در فهرست 
بهترین گوشی‌های سامسونگ از نظر دوربین
 نیز قرار می‌گیرد. نمایشگر اولد ۶٫۸ اینچی گوشی نیز با وضوح ۱۴۴۰ در ۳۰۸۸ پیکسل را نیز می‌توان جزو بهترین نمایشگرهای بازار به‌حساب آورد.
پیکسل ۸ پرو نیز از نظر طراحی با نسخه‌ی استاندارد آن هم‌سو شده و گوشه‌های بدنه نرم‌تر شده‌اند تا پایداری آن در هنگام گرفتن گوشی در دست بیشتر باشد، اما این بار بدنه‌ی شیشه‌ای آن از پوشش مات استفاده می‌کند تا جذب آثار انگشت را به‌حداقل برساند. از نظر اندازه و وزن اما شاهد تغییرات چشمگیری از نسل پیشین نیستیم.
این گوشی از نسل سوم تراشه تنسور G3 قدرت می‌گیرد که واحد پردازش تنسور آن آمادگی کامل برای اجرای مدل‌های زبانی مبتنی‌بر دستگاه جمنای نانو را پیدا کرده و اکنون می‌تواند تعداد بیشتری از پارامترهای هوش مصنوعی مولد را پشتیبانی و پردازش کند، به‌ترتیبی که می‌توانیم آن‌را اولین گوشی هوش مصنوعی اندرویدی به‌حساب بیاوریم. به‌لطف افزایش اندازه‌ی حسگرها و گشودگی دوربین‌های ۴۸ مگاپیکسلی اولتراواید و تله‌فوتو هم‌اکنون ثبت تصاویر با جزئیات و جذب نور بیشتر صورت می‌گیرد. مشخصات دوربین اصلی ۵۰ مگاپیکسلی آن تغییری نداشته است.
شیائومی ۱۴ اولترا، جدیدترین پرچمدار دوربین‌محور شیائومی است که تقریبا تمام عناصر دیگر گوشی را در به خدمت دوربین درآورده است و این مسأله به‌خصوص در بخش طراحی به‌وضوح مشاهده می‌شود. هیولای شیائومی از چهار دوربین اصلی،‌ اولتراواید و تله‌فوتو (۳٫۲ برابری و ۵ برابری) با سنسور ۵۰ مگاپیکسلی برای عکاسی استفاده می‌کند. لنز دوربین‌ها و الگوریتم پردازش تصویرشان نیز با همکاری لایکا طراحی شده‌اند.
حسگر دوربین اصلی شیائومی ۱۴ اولترا، ۸۰ درصد بزرگ‌تر از حسگر دوربین اصلی رقیبش، گلکسی S24 اولترا است. لنز دوربین اصلی از دیافراگم متغیر در بازه‌ی f/4.0 تا f/1.63 استفاده می‌کند که در حالت عکاسی Pro، می‌توان گشودگی دیافراگم را به‌اندازه‌ی دلخواه در این بازه تغییر داد. لرزشگیر اپتیکال سوار بر لنز نیز لرزش‌های دست را حین عکاسی و فیلم‌برداری، خنثی می‌کند. برای به‌دست آوردن اطلاعات کافی از عملکرد شیائومی ۱۴ اولترا در عکاسی و قابلیت‌های کیت عکاسی قدرتمندش، مقاله 
بررسی شیائومی ۱۴ اولترا
 در زومیت را از دست ندهید.
گلکسی اس 24 اولترا با امکانات کاملی همچون هفت سال به‌روزرسانی نرم‌افزاری توانسته لقب بهترین گوشی سامسونگ و حتی «کامل‌ترین پرچم‌دار سال اندروید» را از آن خود کند. مجموعه دوربین این گوشی به‌غیر از ماژول تله‌فوتوی ۵ برابری، از نظر سخت‌افزاری تغییرات چندانی را تجربه نمی‌کند و عملکرد آن نیز اختلاف ناچیزی با نسل قبل دارد.
طبق 
بررسی گلکسی S24 اولترا در زومیت
، پرچمدار سامسونگ به‌لطف بهره‌مندی از تراشه‌ی اسنپدراگون ۸ نسل ۳ عملکردی به‌مراتب سریع‌تر از نسل گذشته دارد. در اجرای بازی‌های سنگین نیز علاوه‌بر اختلاف محسوسی که با گلکسی S23 دارد،‌ از آیفون ۱۵ پرو مکس نیز پیشی می‌گیرد.
اطلاعیه: با توجه به منتفی‌‌شدن رجیستری 
گوشی‌های سری آیفون ۱۴
 و 
آیفون ۱۵
 از جمله 
آیفون ۱۴ پرو مکس
 و 
آیفون ۱۵ پرو مکس
 گوشی‌های مذکور از فهرست بهترین گوشی‌های بازار حذف شده‌اند. ضمناً به علت فقدان سرویس‌های گوگل در 
گوشی هواوی
 از عنوان کردن گوشی‌های این برند صرف‌نظر کرده‌ایم.
برای مقایسه‌ی اطلاعات فنی و قیمت روز همه‌ی گوشی‌های موبایل به 
بخش محصولات زومیت
 مراجعه کنید. به‌علاوه، در این بخش فضایی برای تبادل‌نظر درباره‌ی گوشی موبایل فراهم کرده‌ایم تا بتوانید به‌راحتی دیدگاه‌ها و سؤال‌هایتان را مطرح کنید. به نظر شما 
بهترین گوشی دنیا
 در حال حاضر کدام مدل است؟
درحال‌حاضر گلکسی S24 اولترا 
بهترین گوشی سامسونگ
 موجود در بازار است، پس‌ از آن گلکسی S23 اولترا و مدل‌های تاشدنی مانند 
گلکسی زد فولد ۵
 از بهترین گوشی‌های سامسونگ محسوب می‌شوند.
بهترین گوشی تا ۵ میلیون تومان موتو G04 موتورولا است. تراشه‌ی قدرتمند، باتری قابل قبول و نمایشگر خوب از دلایل این انتخاب محسوب می‌شوند.
شیائومی ۱۴ اولترا، 
بهترین گوشی شیائومی
 موجود در بازار ایران است. پس‌ از آن شیائومی ۱۳ اولترا بهترین گوشی شیائومی در بازار محسوب می‌شود.
بهترین گوشی تا ۱۵ میلیون تومان گلکسی A35 سامسونگ به حساب می‌آید. نمایشگر عالی، دوربین‌های خوب، طول عمر باتری مناسب و پشتیبانی نرم‌افزاری طولانی‌مدت پنج ساله از دلایل این انتخاب است."
0,"گوشی‌های شیائومی در بازار ایران محبوبیت نسبتاً زیادی دارند؛ چرا‌که در‌مقایسه‌با سایر برندهای موجود در بازار، ارزش خرید بالایی (تناسب قیمت دربرابر امکانات) به کاربران رده‌های مختلف ارائه می‌کنند. درضمن، تنوع محصولات شرکت چینی هم واقعاً چشمگیر است.
گوشی‌های شیائومی با نام‌گذاری‌های متنوع و بعضاً پیچیده به بازار عرضه می‌شوند و با اینکه دست خریدار را در انتخاب باز می‌گذارند، می‌توانند باعث سردرگمی نیز شوند؛ به‌خصوص اگر آشنایی چندانی با مدل‌ها و امکانات و اسامی مختلفشان نداشته باشید.
برای آسان‌ترکردن کار انتخاب و خرید بهترین گوشی شیائومی، مقاله‌ی پیش رو را آماده کرده‌ایم. به‌دلیل نوسان‌های بیش‌ازحد قیمت گوشی‌ها در بازار کشور، بازه‌های قیمتی مقاله وسیع‌تر شده‌اند تا نوسان‌های قیمت سبب گمراهی شما خوانندگان عزیز نشوند. در هر بازه‌ی قیمتی نیز، بهترین محصولات را معرفی کرده‌ایم تا بنابه‌ نیاز و بودجه‌تان بتوانید مدل مدنظرتان را پیدا کنید. ناگفته نماند که از آوردن مدل‌های متعدد خودداری کرده‌ایم و بهترین مدل‌ها با بالاترین ارزش خرید را در این فهرست گنجانده‌ایم.
اگر مدل مدنظرتان را بین گوشی‌های شیائومی نیافتید، شاید بد نباشد سری به مقاله‌ی 
بهترین گوشی‌های بازار ایران
 هم بزنید.
گوشی ردمی 10 شیائومی 5G طراحی کاملا پلاستیکی دارد که در بازه‌ی قیمتی گوشی آن‌چنان دور از انتظار نیست. دوربین‌ اصلی ۵۰ مگاپیکسلی در کنار دوربین تشخیص عمق، عملکرد معمولی و نسبتا پایینی در ثبت عکس‌ها دارند؛ اما نیازهای پایه‌ای کاربران را رفع می‌کنند.
نمایشگر ۶٫۵۸ اینچی گوشی شیائومی ردمی 10 5G از پنل IPS با نرخ‌نوسازی ۹۰ هرتز بهره می‌برد که در بازه‌ی قیمتی ۵ میلیون تومان از گوشی‌های اقتصادی زیادی مانند مدل‌های سامسونگ سریع‌تر است. این صفحه‌نمایش همچنین از وضوح FHD بهره می‌برد که هنگام تماشای ویدیو و فیلم، تجربه‌ی مطلوبی ارائه می‌دهد.
گوشی پوکو M5s شیائومی از نمایشگر ۶٫۴۳ اینچی OLED استفاده می‌کند که می‌تواند آن را یک سر و گردن بالاتر از رقبایی با نمایشگر IPS LCD قرار دهد؛ البته نرخ نوسازی ۶۰ هرتزی‌اش احتمالا برای برخی از کاربران محدودیت بزرگی به‌شمار می‌آید.
شیائومی از تراشه‌ی مدیاتک Helio G95 در پوکو M5s استفاده می‌کند که در کنار ۴ گیگابایت رم، عملکرد نسبتا خوبی در کاربری روزانه و اجرای بازی‌های مختلف بتل رویال دارد؛ اما باید تنظیمات گرافیکی بازی‌ها را کمی پایین بیاورید. تراشه، مصرف باتری چندان بالایی ندارد و با یک‌ ساعت کال آو دیوتی بازی کردن حدود ۱۵ درصد از باتری ۵۰۰۰ میلی‌آمپرساعتی آن کم می‌شود.
پوکو F4 از نمایشگر ۶٫۶۷ اینچی OLED با نرخ نوسازی ۱۲۰ هرتز همراه با استانداردهای +HDR10 و Dolby Vision استفاده می‌کند. دوربین اصلی ۶۴ مگاپیکسلی آن نیز در نور روز عکس‌های باکیفیتی ثبت می‌کند؛ اما در محیط‌های تاریک‌تر باید کمی انتظارات خود را پایین بیاورید.
جایی که پوکو F4 واقعا در آن می‌درخشد، عملکرد سخت‌افزاری است؛ به‌طوری که ما را مجاب می‌کند تا بعد از گذشت چند سال، F4 را در فهرست 
بهترین گوشی‌های بازار
 قرار دهیم. Snapdragon 870 در رده‌ی تراشه‌های پرچم‌دار کوالکام قرار می‌گیرد و برای چندین سال ، بدون کُندی یا لگ، پاسخگوی نیازهای کاربر خواهد بود. از سوی دیگر سیستم خنک‌کننده‌ی گوشی نیز از افزایش دمای محسوس در اجرای طولانی‌مدت بازی‌ها جلوگیری می‌کند و وجود فضای ذخیره‌سازی UFS 3.1 این گوشی‌را به یکی‌از تکرارنشدنی‌ترین گوشی‌هایی (به‌خصوص برای بازی) که می‌توان با حداقل بودجه خریداری کرد، بدل می‌کند.
ردمی نوت ۱۳ پرو که از 
زبان طراحی جدید چینی‌ها
 بهره می‌برد، از صفحه‌نمایش OLED با نرخ نوسازی ۱۲۰ هرتز استفاده می‌کند که می‌تواند 
یک میلیارد رنگ (پنل ۱۰ بیتی)
 را نمایش دهد. این گوشی که 
همزاد پوکو M6 پرو
 محسوب می‌شود، از همان تراشه به‌کار رفته در M6 پرو یعنی Helio G99 Ultra قدرت می‌گیرد که توان خوبی در اجرای بازی‌های سبک و کاربری روزانه دارد و در استفاده از گوشی معمولا با لگ یا کندی خاصی مواجه نمی‌شوید.
دوربین اصلی ردمی نوت ۱۳ پرو به 
سنسور ۲۰۰ مگاپیکسلی سامسونگ
 مجهز شده است که باتوجه به قیمت گوشی، عکس‌های خیلی جذابی نمی‌گیرد، اما این گوشی یک 
نسخه 5G
 نیز دارد که طراحی آن کمی متفاوت است و چون از پردازنده بهتری استفاده می‌کند، پردازش عکس‌ها مخصوصا در زمینه نمایش رنگ‌ها، در آن بهتر انجام می‌شود.
پوکو X6 از پلتفرم مشترکی با نسخه‌ی 5G ردمی نوت ۱۳ پرو بهره می‌برد با این تفاوت که از دوربین ۶۴ مگاپیکسلی به‌جای ۲۰۰ مگاپیکسلی که عملکردی بسیار معمولی دارد، استفاده می‌کند اما از نظر قیمتی بسیار مقرون‌به‌صرفه‌تر از آن است. این گوشی نمایشگر ۶٫۶۷ اینچی ۱۲۰ هرتزی OLED دارد که وضوح آن ۱۲۲۰ × ۲۷۱۲ پیکسل بوده و نسبت‌ نمایشگر به بدنه‌ی گوشی نزدیک ۹۰ درصد است که از حاشیه‌های بسیار کم این گوشی حکایت دارد. نمایش ۶۸ میلیارد رنگ (پنل ۱۲ بیتی) و پشتیبانی از استاندارد دالبی ویژن از دیگر ویژگی‌های نمایشگر پوکو ایکس ۶ هستند.
شیائومی از پردازنده میان‌رده Snapdragon 7s Gen 2 در پوکو ایکس ۶ استفاده کرده است که سرعت قابل قبولی در کاربری‌های مختلف ارائه می‌کند. ظرفیت باتری گوشی شیائومی ۵,۱۰۰ میلی‌آمپرساعت است که با شارژر پرسرعت ۶۷ واتی، در زمان حدود ۴۰ دقیقه به‌طور کامل می‌شود. از بدنه‌ی شیشه‌ای و همچنین گواهی IP67 در این گوشی خبری نیست اما خبر خوب این‌که وزن دستگاه ۱۸۱ گرم بوده که چندان زیاد نیست. نکته‌ی قابل توجه دیگر در این گوشی محافظت نمایشگر با لایه‌ی Gorilla Glass Victus و وجود جک هدفون به‌حساب می‌آید چراکه در نسخه‌ی پرو و حتی بسیاری از گوشی‌های میان‌رده دیگر دیده نمی‌شود.
پوکو ایکس ۶ پرو از تراشه‌ی فوق‌العاده قدرتمند Dimensity 8300 Ultra مدیاتک بهره می‌برد. این تراشه از هرنظر، چه در کاربری روزمره و چه در پردازش‌های سنگین و بازی، عملکرد خیره‌کننده و کم‌نقصی در حد گوشی‌های پرچمدار به‌نمایش می‌گذارد. روان‌بودن و بهینگی را به‌وضوح می‌توان در هنگام استفاده از گوشی مشاهده کرد و به‌جرات می‌توان گفت که این گوشی در هیچ‌یک از سناریو‌های چندوظیفگی و جابجاشدن سریع بین اپ‌ها و منوها (با وجود رابط کاربری سنگین HyperOS) کم نمی‌آورد.
استفاده از سریع‌ترین تراشه فضای ذخیره‌سازی UFS 4.0 نیز دیگر جای هیچ شک و شبهه‌ای را در مورد سخت‌افزار این گوشی باقی نمی‌گذارد و خاطر خوره‌های بازی را آسوده می‌کند تا در نهایت بتوانیم عنوان قدرتمندترین میان‌رده بازار و بهترین گوشی گیمینگ اقتصادی را به پوکو X6 پرو نسبت دهیم. این گوشی نمایشگر باکیفیتی هم دارد که با وضوح بالاتر ۱۲۲۰ در ۲۷۱۲ پیکسل، ۶۸ میلیارد رنگ را به‌تصویر می‌کشد و بیش‌از ۹۰ درصد از پنل جلو را به‌خود اختصاص داده تا تجربه‌ی بصری تحت‌الشعاع حاشیه‌های مزاحم قرار نگیرد.
میان‌رده جذاب ردمی نوت ۱۳ پرو پلاس شیائومی با صفحه‌نمایش خمیده و متریال باکیفیت، یکی از رقیب‌های اصلی گلکسی A55 و پوکو X6 پرو در بازار میان‌رده‌ها محسوب می‌شود. نمایشگر بزرگ و ۶٫۶۷ اینچی آن از نرخ تاز‌ه‌سازی ۱۲۰ هرتز و فناوری دالبی ویژن پشتیبانی می‌کند. به گفته شیائومی این نمایشگر می‌تواند تا ۶۸ میلیارد رنگ را نمایش دهد؛ از این رو برای بازی کردن و فیم دیدن ایدئال است.
پردازنده دایمنسیتی ۷۲۰۰ اولترا در ردمی نوت ۱۳ پرو پلاس به‌خوبی از پس پردازش‌های مختلف بر‌می‌آید و شاید بتوانید تاحدودی به میان‌رده شیائومی به چشم یک گوشی گیمینگ نیز نگاه کنید. یکی دیگر از ویژگی‌های اصلی و باارزش میان‌رده شیائومی، دوربین ۲۰۰ مگاپیکسلی آن است که می‌تواند با فیلم‌برداری 4K، گوشی یادشده را به مدل مناسبی برای تولیدکنندگان محتوا تبدیل کند.
شیائومی 13T با پیشرفت‌های نسلی قابل توجهی مواجه شده است. از جمله اینکه هم‌اکنون از استاندارد IP67 برای مقاومت در برابر آب بهره می‌برد و به دوربین تله‌فوتوی ۵۰ مگاپیکسلی با بزرگ‌نمایی دوبرابری نسبت‌ به دوربین واید مجهز شده که لنز و مجموعه امکانات دوربین با همکاری لایکا توسعه یافته‌اند و در نتیجه با ترکیب با دوربین اصلی ۵۰ مگاپیکسلی دستتان را برای عکاسی در شرایط مختلف باز می‌گذارد.
تراشه‌ی قدرتمند Dimensity 8200 Ultra شیائومی ۱۳ تی پایداری و قدرت بسیار خوبی ارائه می‌دهد؛ به‌طوری‌که به‌راحتی می‌توانید سنگین‌ترین بازی‌های روز را به‌راحتی اجرا کنید؛ بدون آنکه بدنه‌ی گوشی به‌اندازه‌ی آزاردهنده‌ای داغ شود. این گوشی از نمایشگر 1220p و ۶٫۶۷ اینچی OLED با نرخ نوسازی ۱۴۴ هرتز و روشنایی فوق‌العاده‌ی ۲۶۰۰ نیتی بهره می‌برد؛ نمایشگری که با قابلیت نمایش ۶۸ میلیارد رنگ، به یکی از نقاط قوت اصلی گوشی تبدیل می‌شود و تجربه‌ی بصری کم‌نظیری را برای کاربر به‌ارمغان می‌آورد.
پوکو F5 پرو شیائومی در ظاهر با پوکو F5 تفاوت چندانی ندارد دارد؛ البته پنل پشتی گوشی شیشه‌ای گوشی بوده و حدود ۲۰ گرم از پوکو F5 سنگین‌تر است؛ البته هردو گوشی از فریم پلاستیکی استفاده می‌کنند. توجه داشته باشید که ترکیب پنل پشتی شیشه‌ای و فریم پلاستیکی پوکو F5 پرو ساختار باکیفیت و مستحکمی دارد.
میان‌رده‌ی جذاب پوکو از نمایشگر 1440p و OLED با عمق ۱۲بیتی بهره می‌برد و قابلیت نمایش ۶۸ میلیارد رنگ دارد. نرخ نوسازی ۱۲۰ هرتزی و پشتیبانی از استاندارد‌های HDR دالبی‌ویژن و HDR10+ از جمله‌ی قابلیت‌های جذاب دیگر پوکو F5 پرو است. پوکو می‌گوید روشنایی نمایشگر به حدود ۱۴۰۰ نیت می‌رسد که آن‌قدرها هم عالی نیست؛ اما مشکل چندانی برای کار با گوشی در محیط‌های پرنور به‌وجود نمی‌آورد.
شیائومی 13T پرو، دقیقا همان شیائومی 13T است؛ البته فقط در بخش ظاهر، طراحی و کیفیت ساخت. یعنی از متریال بدنه و فریم گرفته تا ابعاد نمایشگر همگی مشترک با شیائومی 13T هستند، فقط وزن دستگاه بسته به این‌که شیشه یا چرم مصنوعی باشد، بین ۷ تا ۱۰ گرم بیشتر از نسخه‌ی استاندارد است.
درون دستگاه شاهد به‌کارگیری یکی از قدرتمندترین تراشه‌های موبایل یعنی Dimensity 9200 Plus هستیم که کم‌وبیش قدرتی در سطح تراشه‌ی پرچم‌دار کوالکام Snapdragon 8 Gen 2 دراختیارتان می‌گذارد و پایداری عملکرد بسیار خوبی دارد؛ به‌طوری‌که می‌توان بازی‌های سنگینی مانند Genshin Impact را در بالاترین تنظیمات گرافیکی با نرخ پایدار ۵۵ تا ۶۰ فریم‌برثانیه با این گوشی اجرا کرد. برای کسب اطلاعات بیشتر، حتما 
بررسی شیائومی 13T پرو
 را مطالعه کنید.
شیائومی ۱۴ با زبان طراحی به‌روز، لبه‌های تخت و ترکیب جادویی فلز و شیشه روانه‌ی بازار شده؛ گوشی طراحی یکپارچه، مستحکم و خوش‌ساختش، گواهی IP68 را نیز دریافت کرده است. نمای جلویی گوشی‌ به‌لطف حاشیه‌های بسیار باریک و حذف‌شدن خمیدگی از لبه‌های نمایشگر، ظاهر مدرنی دارد و وزن ۱۸۸گرمی گوشی به‌نسبت ابعاد ۶٫۳۶ اینچی نمایشگر، معقول به‌نظر می‌رسد؛ اما برآمدگی محسوس دوربین، مقدار از ارگونومی و زیبایی گوشی می‌کاهد.
مجموعه‌ی دوربین سه‌گانه‌ی شیائومی ۱۴ در دل جزیره‌ای مربعی‌شکل و مشکی‌رنگ قرار دارد. این مجموعه، دوربین‌های اصلی، تله‌فوتو ۳٫۲برابری و اولتراواید را دربرمی‌گیرد؛ با اینکه هر سه دوربین، ۵۰مگاپیکسلی هستند، فقط ماژول‌های تله‌فوتو و اولتراواید از حسگر یکسانی بهره می‌برند و حسگر دوربین اصلی به‌طرز محسوسی بزرگ‌تر است. دوربین‌های شیائومی ۱۴ چه در روشنایی روز، چه در تاریکی، عکس‌هایی پرجزئیات و چشم‌نواز ثبت می‌کنند و ویدیوهای 4K و 8K (دوربین اصلی) هم بسیار باکیفیت هستند.
شیائومی ۱۴ اولترا، جدیدترین پرچمدار دوربین‌محور شیائومی است که تقریبا تمام عناصر دیگر گوشی را در به خدمت دوربین درآورده است و این مسأله به‌خصوص در بخش طراحی به‌وضوح مشاهده می‌شود. هیولای شیائومی از چهار دوربین اصلی،‌ اولتراواید و تله‌فوتو (۳٫۲ برابری و ۵ برابری) با سنسور ۵۰ مگاپیکسلی برای عکاسی استفاده می‌کند. لنز دوربین‌ها و الگوریتم پردازش تصویرشان نیز با همکاری لایکا طراحی شده‌اند.
حسگر دوربین اصلی شیائومی ۱۴ اولترا، ۸۰ درصد بزرگ‌تر از حسگر دوربین اصلی رقیبش، گلکسی S24 اولترا است. لنز دوربین اصلی از دیافراگم متغیر در بازه‌ی f/4.0 تا f/1.63 استفاده می‌کند که در حالت عکاسی Pro، می‌توان گشودگی دیافراگم را به‌اندازه‌ی دلخواه در این بازه تغییر داد. لرزشگیر اپتیکال سوار بر لنز نیز لرزش‌های دست را حین عکاسی و فیلم‌برداری، خنثی می‌کند. برای به‌دست آوردن اطلاعات کافی از عملکرد شیائومی ۱۴ اولترا در عکاسی و قابلیت‌های کیت عکاسی قدرتمندش، مقاله 
بررسی شیائومی ۱۴ اولترا
 در زومیت را از دست ندهید."
0,"اگر در مناطقی با آب‌وهوای معتدل و نسبتاً خشک زندگی می‌کنید، کولرهای آبی بهترین گزینه برای خنک‌کنندگی محیط به‌شمار می‌آیند. این نوع کولرها انواع مختلفی دارند که در مقاله‌ی 
مقایسه کولر آبی و گازی
 مفصل درمورد آن‌ها صحبت کردیم.
مقاله‌ی حاضر را به معرفی بهترین کولرهای آبی موجود در بازار با ظرفیت‌های مختلف اختصاص داده‌ایم تا اگر قصد خرید این وسیله‌ی ضروری را دارید، راحت‌تر بتوانید تصمیم‌گیری کنید.
پیش از اینکه به‌سراغ معرفی مدل‌ها برویم، اجازه بدهید به‌طور مختصر درباره‌ی انواع کولر آبی و تفاوت‌های آن‌ها، شرح دهیم تا با دید بازتری برای خرید اقدام کنید.
کولر‌های آبی سلولزی و پوشالی هر دو کارکرد مشابهی دارند؛ بااین‌حال، پوشال‌های استفاده‌شده در کولر آبی معمولی پس از مدت کوتاه‌تری دچار پوسیدگی می‌شوند و به تعویض سالانه نیاز دارند. همچنین در‌مقایسه‌با کولرهای سلولزی، سروصدای بیشتری تولید می‌کنند و خنک‌کنندگی به‌مراتب کمتری هم دارند.
در کولرهای آبی سلولزی، به‌جای پوشال‌ از پد سلولزی استفاده می‌شود که مقاومت و کارایی بسیار بیشتری دارد. پدهای سلولزی برخلاف پوشال، به تعویض سالانه نیازی ندارند و مقاومت آن‌ها دربرابر پوسیدگی موجب می‌شود، حداقل سه سال یک‌ بار نیاز به تعویض پیدا کنند. میزان خنک‌کنندگی 
کولر سلولزی
 در‌مقایسه‌با کولرهای آبی پوشالی، بسیار بیشتر است.
به‌طور کلی، معیار دقیقی برای انتخاب 
بهترین مارک کولر آبی
 در بازار وجود ندارد؛ زیرا هر برند ویژگی‌ها و مزایای خاص خود را دارد. مدل‌هایی که درادامه معرفی خواهیم کرد، از برندهای مطرحی همچون 
انرژی
، 
ایران شرق
، 
آبسال
، 
جنرال
 و 
البرز
 هستند که توانسته‌اند رضایت کاربران بیشتری را جلب کنند و به‌دلیل کیفیت و عملکرد مناسب، محبوبیت بیشتری درمقایسه‌با سایر مدل‌ها پیدا کرده‌اند.
باتوجه‌به اینکه کولرهای آبی سلولزی کارایی بیشتری از کولرهای آبی پوشالی یا معمولی دارند، بسیاری از مدل‌هایی که درادامه معرفی خواهیم کرد، از نوع سلولزی با ظرفیت‌‌های مختلف هستند. درصورتی‌که قصد دارید کولری با ظرفیت بسیار کم بخرید و ترجیحتان صرف هزینه‌ی کمتر است، کولر پوشالی انتخاب معقولانه‌تری به‌حساب می‌آید.
توجه کنید که در ساخت بسیاری از کولرهای آبی موجود در بازار از ورق گالوانیزه با پوشش رنگی الکترواستاتیک استفاده می‌شود. این پوشش تا حد زیادی کولر را دربرابر خوردگی و سایش مقاوم می‌کند؛ اما برای افزایش مقاومت کولر دربرابر پوسیدگی، بهتر است از 
سایبان کولر آبی
 استفاده کنید. سایبان نه‌تنها از پوسیدگی کولر جلوگیری می‌کند؛ بلکه میزان خنک‌کنندگی آن را نیز افزایش می‌دهد.
نکته‌ی دیگر اینکه نوعی از کولرهای آبی با عنوان 
کولر پلیمری
 در بازار وجود دارد که در‌مقایسه‌با کولرهای معمولی مقاومت بیشتری در‌برابر پوسیدگی و خوردگی دارند. 
کولرهای آبی پلیمری
 می‌توانند هم با پدهای سلولزی و هم با پدهای پوشالی عرضه شوند؛ اما برای ارائه‌ی خنک‌کنندگی بهتر، معمولاً از پدهای سلولزی استفاده می‌کنند؛ البته این کولرها برچسب قیمتی به‌مراتب گران‌تری از نمونه‌های عادی دارند.
ظرفیت هوادهی کولرهای آبی براساس CFM (Cubic Feet per Minute) سنجیده می‌شود. این واحد نشان‌دهنده‌ی حجم هوایی است که دستگاه می‌تواند در هر دقیقه جابه‌جا کند. برای مثال، چنانچه ظرفیت کولر آبی ۳۰۰۰CFM باشد، ۳۰۰۰ مترمکعب هوا را در یک دقیقه جابه‌جا می‌کند.
کولر آبی جنرال 2800 با ظرفیت ۲۸۰۰
درصورتی‌که می‌خواهید با کمترین هزینه‌ی ممکن کولر آبی تهیه کنید و سلولزی‌بودن کولر برایتان در اولویت نیست، کولر آبی جنرال مدل 2800 گزینه‌ی مناسبی است. همان‌طور‌که اشاره شد، این کولر از 
نوع پوشالی
 است و با‌توجه‌به 
ظرفیت ۲۸۰۰CFM
 برای محیط‌هایی با 
متراژ ۴۰ تا ۵۰ متر مربع
 مناسب خواهد بود.
کولر آبی جنرال از معدود کولرهای اقتصادی بازار محسوب می‌شود که با بهره‌مندی از ریموت کنترل، امکان کنترل از راه دور را دراختیار مصرف‌کننده‌ها قرار می‌دهد. مخزن کولر از ظرفیت حدودیِ
 ۱ تا ۲ لیتر
 بهره می‌برد و 
با یک‌ بار پرشدن تا ۲ ساعت
 کار خواهد کرد.
کولر آبی 2800 در دو مدل مختلف فروخته می‌شود که تنها تفاوت آن‌ها در بهره‌مندی از ریموت است و ازنظر کارایی تفاوت چندانی با یکدیگر ندارند. مدل ریموت‌دار به 
قیمت حدوداً ۳ میلیون تومان
 فروخته می‌شود. درصورت تمایل می‌توانید مدل بدون ریموت را با هزینه‌ای ارزان‌تر تهیه کنید.
کولر آبی انرژی مدل EC0280
اگر می‌خواهید با صرف هزینه‌ای محدود 
کولر آبی سلولزی
 تهیه کنید، کولر آبی انرژی مدل EC0280 یکی از بهترین انتخاب‌های موجود است. این کولر آبی نیز همچون مدل قبل با 
ظرفیت ۲۸۰۰CFM
 عرضه می‌شود و در مکان‌هایی با 
متراژ ۴۰ تا ۵۰ متر مربع
 می‌توانید از آن استفاده کنید.
همچون بسیاری از کولرهای آبی موجود در بازار، از 
ورق گالوانیزه
 در طراحی کولر انرژی EC0280 استفاده شده و 
عمر پدهای
 به‌کاررفته در آن نیز 
بین ۳ تا ۵ سال
 عنوان شده است. به‌علاوه، از 
کلید RCCB (محافظ جان)
 بهره می‌برد که وظیفه‌ی آن حفاظت از انسان‌ها دربرابر خطرات ناشی از جریان‌های نشتی است.
کلید RCCB درصورت تشخیص جریان نشتی به‌سرعت مدار را قطع می‌کند تا از بروز حوادث الکتریکی مانند برق‌گرفتگی و آتش‌سوزی جلوگیری شود. 
پرکردن مخزن کولر آبی EC0280 به‌صورت دستی
، نکته‌ی مهمی است که هنگام خرید باید مدنظر قرار دهید. کولر آبی مذکور را می‌توانید با قیمتی حدوداً 
۶ میلیون تومان
 تهیه کنید.
کولر آبی انرژی مدل VC0380
کولر آبی انرژی مدل VC0380 با‌توجه‌به 
ظرفیت ۳۵۰۰CFM
، برای محیط‌هایی با ابعاد 
۵۰ تا ۶۰ مترمربع
 کاربردی خواهد بود. این کولر آبی از نوع کولرهای 
بالازن
 است‌؛ یعنی دریچه‌ی خروجی هوای آن در بخش بالای کولر تعبیه شده است و باد را به‌سمت بالا پرتاب می‌کند. بنابراین، درصورتی‌که قصد دارید این کولر را برای مصارف خانگی بخرید، باید نوع هوادهی کولر را مدنظر قرار دهید.
براساس ادعای شرکت سازنده، بازده خنک‌کنندگی کولر سلولزی انرژی VC0380 به بیش از ۸۳ درصد می‌رسد و در‌مقایسه‌با کولرهای معمولی، ۳۰ درصد خنک‌کنندگی بیشتری ارائه می‌دهد. این محصول نیز همچون بسیاری از مدل‌های انرژی، از کلید محافظ جان RCCB بهره می‌برد. همچنین، درصورت تمایل می‌توانید هنگام ثبت سفارش این کولر را 
با ریموت کنترل
 تهیه کنید. کولر آبی انرژی با قیمت حدودیِ 
۱۳ میلیون تومان
 برای خرید دردسترس قرار دارد.
کولر آبی سپهر الکتریک مدل SE500C
کولر 
سلولزی 
سپهر الکتریک مدل SE500C با 
ظرفیت ۵۰۰۰CFM
، فضایی با متراژ 
۶۰ تا ۱۲۰ مترمربع
 را پوشش خواهد داد. این کولر از سیستم محافظ جان بهره می‌برد و با 
قیمت ۱۵ میلیون تومان
 فروخته می‌شود.
در ساخت کولر آبی سپهر الکتریک SE500C از ورق گالوانیزه با پوشش رنگی الکترواستاتیک استفاده شده است و باعث مقاومت کولر در‌برابر خوردگی و سایش می‌شود. دریچه‌ی خروج هوا در‌کنار محصول قرار گرفته است و به‌راحتی می‌توان از آن روی پشت‌بام یا بالکن مکان‌های تجاری و مسکونی استفاده کرد.
کولر آبی ایرومکس AM60
کولر آبی ایرومکس مدل AM60 با بهره‌مندی از پدهای سلولزی، درمقایسه‌با کولرهای پوشالی خنک‌کنندگی بیشتری ارائه می‌دهد. این کولر بدنه‌ای از 
جنس پلیمر
 دارد که مقاومت بیشتری دربرابر نور مستقیم خورشید و پوسیدگی دارد. ظرفیت ۶۰۰۰CFM کولر نیز آن را به‌ گزینه‌ی مناسبی برای محیط‌هایی با 
متراژ ۱۰۰ تا ۲۰۰ مترمربع
 تبدیل می‌کند.
کولر آبی ایرومکس همچون 
بهترین کولرهای گازی بازار
 به 
فناوری اینورتر
 مجهز شده است تا در مصرف آب و برق صرفه‌جویی شود. همچنین به‌لطف ترموستاتیک‌بودن کولر، امکان تنظیم دما و کنترل آن از راه دور نیز وجود دارد و نیازی نیست مثل کولرهای معمولی برای تغییر دما هربار از جای خود بلند شوید. مدل بالازن و بغل‌زن این محصول را می‌توان با قیمتی در حدود 
۲۴ میلیون تومان
 تهیه کرد.
کولر آبی ایران شرق IS60AS
کولر آبی سلولزی ایران شرق مدل IS60AS از‌جمله کولرهای 
ترموستاتیک
 موجود در بازار با قابلیت 
تنظیم دما و تایمر خواب
 است. درواقع برخلاف کولرهای معمولی که تنها دو حالت خنک‌کنندگی را دراختیارتان قرار می‌دهند، ترموستات تعبیه‌شده در این کولر به‌ شما امکان می‌دهد تا 
دمای مدنظرتان
 را اعمال کنید.
ظرفیت ۶۰۰۰CFM کولر آبی ایران شرق آن را به گزینه‌ای مناسب برای محیط‌هایی با ابعاد 
بیش از ۱۲۰ مترمربع
 تبدیل می‌کند. قابلیت تایمر خواب نیز پس از رسیدن دمای اتاق به حد مطلوبی، کولر را به‌طور خودکار خاموش می‌کند. این ویژگی به‌منظور صرفه‌جویی در انرژی و افزایش راحتی مصرف‌کنندگان طراحی شده است؛ به‌ویژه هنگام خواب که احتمالاً به روشن‌ماندن کولر در تمام طول شب نیازی نیست.
کولر آبی ایران شرق مدل IS60AS از ریموت کنترل با برد حدودیِ ۱۰۰ تا ۱۵۰ متر نیز بهره می‌برد تا در هر نقطه‌ای از خانه بتوانید آن را خاموش و روشن یا دما را تنظیم کنید. بهره‌مندی از کلید RCCB یا محافظ جان از دیگر ویژگی‌های کولر آبی ایران شرق به‌حساب می‌آید. کولر آبی ایران شرق را می‌توان با 
قیمت ۱۴ تا ۱۵ میلیون تومان
 خرید.
کولر سلولوزی جنرال پویا مدل GP-6000B
اگر کولر آبی را برای محیطی با ابعاد حدودیِ 
۱۲۰ تا ۱۵۵ متر
 نیاز دارید، کولر آبی سلولزی جنرال پویا مدل GP-6000B گزینه‌ی مناسبی خواهد بود. موتور این کولر از نوع 
موتوژن 
و پمپ آب استفاده‌شده در آن از نوع 
الکتروژن 
است که از بهترین مدل‌های موجود در بازار به‌حساب می‌آیند.
کولر سلولوزی جنرال پویا GP-6000B نیز همچون مدل قبل از نوع 
ترموستاتیک 
است و برای تنظیم دمای کولر هم می‌توانید از ریموت کنترل استفاده کنید.
کولر جنرال پویا نیز همچون اکثر مدل‌های موجود در بازار از ورق گالوانیزه ساخته شده است و پوشش الکترواستاتیک آن را در‌برابر اشعه‌ی آفتاب و زدگی و سایش مقاوم می‌کند. کولر آبی GP-6000B را می‌توان با قیمت حدوداً 
۱۱ میلیون تومان
 تهیه کرد.
کولر سلولوزی ایرومکس مدل AM800
در طراحی کولر سلولزی ایرومکس مدل AM800 از پلیمر استفاده شده است که مقاومت زیادی در‌برابر رسوب و پوسیدگی و خوردگی دارد. همچنین بهره‌مندی از 
فیلترهای توری
، مانع ورود حشرات و گردوغبار می‌شود و هوای سالم‌تری را به جریان می‌اندازد. اگر به‌دنبال کولری برای فضایی با ابعاد حدود ۲۰۰ مترمربع هستید، کولر آبی ایرومکس با ظرفیت ۸۰۰۰CFM انتخابی بسیار مناسب خواهد بود.
ایرومکس AM800 که از کولرهای 
ترموستاتیک
 بازار به‌حساب می‌آید، امکان کنترل از راه دور و تنظیم دما را برای کاربران فراهم می‌کند. به‌علاوه، با بهره‌مندی از فناوری اینورتر و 
برچسب مصرف انرژی
 
+++A 
ازنظر 
مصرف بهینه‌ی آب و برق
 نیز در جایگاه مناسبی قرار دارد.
کولر آبی ایرومکس در دو مدل بالازن و بغل‌زن در محدوده‌ی 
۲۷ میلیون تومان
 فروخته می‌شود. بسته به محلی که برای راه‌اندازی و نصب کولر در نظر گرفته‌اید، می‌توانید یکی از مدل‌ها را به‌دلخواه انتخاب کنید.
کولر سلولزی ایران شرق مدل IS80S
کولر سلولزی ایران شرق مدل IS80S با 
ظرفیت ۸۰۰۰CFM
 برای فضاهای بزرگ با متراژ 
بیش از ۱۵۰ مترمربع
 مناسب خواهد بود. این کولر آبی نیز از نوع 
ترموستاتیک 
است و برخلاف مدل‌های معمولی، امکان تنظیم دما را فراهم می‌آورد.
کولر آبی ایران شرق IS80S به 
صفحه‌کلید لمسی و تایمر خواب
 مجهز است. همچنین با بهره‌مندی از ریموت کنترل، به‌ شما امکان می‌دهد تا در فاصله‌ی حداکثر ۲۰۰ متری کولر، امکان تنظیم دما و خامو‌ش و روشن‌ کردن آن را داشته باشید. کلید محافظ جان از دیگر قابلیت‌های این کولر سلولزی به‌شمار می‌آید. قیمت کولر آبی ایران شرق حدوداً 
۱۵ میلیون تومان
 است.
کولر سلولزی آبسال AC/AX13000
کولرهای آبی با ظرفیت بالا مانند کولر آبی آبسال مدل AC/AX13000 برای محیط‌هایی با متراژ زیاد همچون فروشگاه‌ها و مراکز تجاری یا فضاهای مسکونی بزرگ استفاده می‌شوند. هرکدام از پدهای سلولزی به‌کاررفته در این کولر آبی از 
فیلتر تصفیه‌ی هوا
 بهره می‌برند تا از ورود گردوغبار و آلودگی به داخل محیط جلوگیری شود.
کولر سلولزی آبسال را می‌توانید به‌گونه‌ای تنظیم کنید که به‌طور خودکار در مواقع خاصی روشن یا خاموش شود. همچنین با بهره‌مندی از 
ریموت کنترل
، 
مدیریت و تنظیم دمای کول
ر بسیار آسان‌تر خواهد بود. این محصول از معدود محصولات موجود در بازار است که از 
فناوری اینورتر
 بهره می‌برد تاحدممکن در مصرف انرژی صرفه‌جویی شود. قیمت کولر سلولزی آبسال تقریباً 
۲۳ میلیون تومان
 است.
با‌توجه‌به اینکه قیمت کولر آبی نیز مانند بسیاری از کالاهای موجود در بازار همه‌روزه رو به افزایش است، با انجام برخی نکات همچون استفاده از سایبان کولر که قبل‌تر به ‌آن اشاره کردیم یا 
روغن کاری کولر آبی
، می‌توانید عمر کولر آبی را افزایش دهید تا ضمن افزایش کارایی، در هزینه‌های خود نیز صرفه‌جویی کرده باشید.
آیا مدلی از کولر آبی وجود دارد که از چشم ما پنهان مانده است؟ لطفاً با معرفی آن به کامل‌تر‌شدن 
راهنمای خرید
 حاضر کمک کنید."
0,"تا چند سال قبل اگر قصد خرید 
ساعت هوشمند
 یا مچ‌بند هوشمند داشتید، باید از خودتان می‌پرسیدید که «
آیا واقعاً به چنین گجتی نیاز دارم؟
»؛ اما حالا دیگر نیازی به این سؤال نیست و با مبلغ نسبتاً کمی، می‌توانید حداقل یک مچ‌بند هوشمند تهیه کنید.
حتی اگر نخواهید از امکانات سلامتی و ورزشی اسمارت واچ استفاده کنید، ساعت‌ها و مچ‌بندهای هوشمند تضمین می‌کنند که هیچ‌کدام از پیام‌ها و تماس‌هایتان را از دست ندهید، پخش موسیقی را کنترل کنید و به‌طور کلی کمتر لازم باشد که گوشی را از جیبتان خارج کنید. به‌لطف امکان تعویض تم که در اکثر ساعت‌ها و مچ‌بندهای هوشمند وجود دارد، می‌توانید ظاهر ساعت را به هر شکل و شمایلی شخصی‌سازی کنید؛ پس تصور نکنید که حتماً باید «ورزشکار» باشید تا سراغ گجت‌های پوشیدنی بروید.
گجت‌های پوشیدنی را می‌توان به دو دسته‌ی کلی «
ساعت هوشمند
» (Smart Watch) و «
مچ بند هوشمند
» (Smart Band) تقسیم کرد؛ دسته‌ی اول شباهت بیشتری به ساعت‌های‌ کلاسیک دارند، بزرگ‌تر هستند، قیمت بیشتری دارند و البته امکانات بیشتری هم در مقایسه با مچ بندهای هوشمند در اختیارتان قرار می‌دهند. از طرفی مچ‌بندهای هوشمند نمایشگر کوچک‌تری دارند که اطلاعات کمتری را در مقایسه با ساعت‌های هوشمند به نمایش می‌گذارد؛ قیمت پایین‌تر، امکانات ارتباطی کمتر و فاصله گرفتن از طراحی کلاسیک هم از جمله مشخصات مچ بندهای هوشمند است.
در ادامه در قالب راهنمای خرید، بهترین ساعت هوشمند و بهترین مچ بند هوشمند موجود در بازار ایران را در بازه‌های قیمتی مختلف معرفی کرده‌ایم. معیارهایی که برای انتخاب مدل‌ها در نظر گرفته‌یم شامل امکانات و قابلیت‌ها کیفیت ساخت بدنه و نمایشگر و خوانایی آن زیر نور آفتاب است.
در این مقاله تا حد امکان از معرفی بیش‌ازحد مدل‌ها خودداری شده است؛ اما اگر طرفدار برندهای سامسونگ، شیائومی یا هواوی هستید و می‌خواهید با اسمارت‌واچ‌های بیشتری از این برندها آشنا شوید، می‌توانید به راهنماهای خرید بهترین 
ساعت‌های هوشمند سامسونگ
، 
بهترین ساعت‌های هوشمند شیائومی
 و 
بهترین ساعت‌های هوشمند هواوی
 سر بزنید.
تی سی اچ Z40 جزو ارزان‌ترین ساعت‌های هوشمند بازار است که بدون محدودیت برای کاربران ایرانی با آیفون و گوشی‌های اندروید سازگار است و از قابلیت جذاب 
پاسخ‌دهی به تماس در اندروید
 پشتیبانی می‌کند. با طراحی چشم‌نواز و کیفیت ساخت خوب، Z40 از صفحه‌نمایش امولد پروضوح ۴۶۶ در ۴۶۶ پیکسل با ابعاد ۱٫۴۳ اینچی استفاده می‌کند. نمایشگر ساعت روشنایی قابل قبولی تولید می‌کند و کار کردن با آن زیر نور نه‌چندان شدید آفتاب، مشکلی برای خوانایی صفحه به‌وجود نمی‌آورد.
باتری ۲۲۰ میلی‌آمپرساعت Z40 می‌تواند بین 
۴ تا ۵ روز استفاده‌ی عادی 
دوام بیاورد. ساعت هوشمند تی‌سی‌اچ تقریبا از تمام قابلیت‌هایی که اسمارت‌واچ‌های جدید دارند ازجمله فهرست بلند‌بالایی از ورک‌اوت‌ها، سنجش ضربان قلب و سطح اکسیژن خون، پایش خواب، نمایش اعلانات، پخش موزیک، سلامت بانوان و موارد دیگر بهره می‌برد. جالب اینجا است که باوجود دقت نه‌چندان بالای گام‌شمار ساعت، تست ضربان قلب و SpO2 این اسمارت‌واچ هم‌پای گلکسی واچ ۴ پیش می‌آید تا آن را به‌انتخابی معقول تبدیل کند.
شیائومی Mibro A2 از نمایشگر ۱٫۳۹ اینچی با وضوح ۳۶۰ در ۳۶۰ پیکسل استفاده می‌کند، اما متأسفانه در سایت سازنده، اطلاعاتی در مورد نوع پنل نمایشگر در اختیار قرار نمی‌گیرد. ساعت هوشمند میبرو A2 درمقایسه‌با بسیاری از مدل‌های هم‌قیمت ظرفیت باتری بالاتری ارائه می‌دهد. این ساعت با باتری ۳۵۰ میلی‌متری در حالت استفاده‌ی عادی تا ۱۰ روز و در حالت استندبای تا ۵۰ روز همراه کاربر خواهد بود. حسگرهای ساعت مثل ضربان قلب و سنجش اکسیژن خون نیز تا حد قابل قبولی درست عمل می‌کنند.
ساعت هوشمند شیائومی Mibro A2 در مجموع 
۷۰ حالت ورزشی
 دارد؛ ازاین‌رو، برای افرادی که ساعت هوشمند را برای فعالیت‌های ورزشی می‌خواهند، گزینه‌ی مناسبی به‌نظر می‌رسد. نکته‌ی مهم دیگر برای کاربران ایرانی این است که خوشبختانه ساعت شیائومی اعلان‌های فارسی را بدون ایراد نمایش می‌دهد و از اسپیکر و میکروفون نیز برای پاسخگویی به‌ تماس‌ها با استفاده از بلوتوث پشتیبانی می‌کند. به‌علاوه، امکان شماره‌گیری مستقیم از روی ساعت نیز وجود دارد.
بند ۸ شیائومی گجت‌ پوشیدنی جذاب، سبک و راحت با بند لطیف و فریم فلزی است که می‌توان از آن به 
شکل گردنبند
 یا 
روی کفش
 هم استفاده کرد. اسمارت بند شیائومی از نمایشگر ۱٫۶۲ اینچی AMOLED با تراکم پیکسلی ۳۲۶ پیکسل بر اینچ و نرخ نوسازی ۶۰ هرتز بهره می‌برد. با روشنایی 
۶۰۰ نیتی
 نمایشگر، خواندن محتوا و دیدن اطلاعات صفحه همیشه روشن (AOD) زیر نور آفتاب به‌آسانی صورت می‌گیرد.
باتری بند ۸ شیائومی با شارژ سریع تنها در عرض یک ساعت کاملاً شارژ می‌شود و تا 
۱۶ روز دوام
 می‌آورد. البته  اگر AOD فعال باشد یک بار شارژ تا ۵ روز شارژدهی خواهد داشت. این مچ‌بند NFCدار مثل نسل‌های قبلی از 
زبان فارسی 
هم پشتیبانی می‌کند.
ردمی واچ 3 اکتیو شیائومی ساعت هوشمند مقرون‌به‌صرفه‌ای است که تمام ویژگی‌های کاربردی موردانتظار را در اختیارتان قرار می‌دهد. با ظاهری مستطیلی (شبیه به اپل واچ) از صفحه نمایش ۱٫۸۳ اینچی با حداکثر روشنایی 
۴۵۰ نیت
 بهره می‌برد که باعث شده است استفاده از آن زیر نور آفتاب بدون مشکل باشد. 
پنل LCD
 به‌کاربرده‌شده در این اسمارت‌واچِ مقاوم در برابر نفوذ آب، علاوه‌بر پایین آوردن قیمت محصول، به صرفه‌جویی در مصرف شارژ نیز منجر شده است؛ به‌طوری‌که باتری ۲۸۹ میلی‌آمپر ساعتی ردمی واچ 3 اکتیو بسته به میزان استفاده با یک بار شارژ کامل 
بین ۸ الی ۱۲ روز
 دوام خواهد آورد.
نقطه‌‌ی قوت ساعت هوشمند Mibro Watch GS Pro را می‌توان باتری ۴۶۰ میلی‌آمپرساعتی آن دانست که به‌گفته‌ی شرکت سازنده در حالت استفاده‌ی عادی تا 
۲۰ روز
 دوام می‌آورد. پس از راه‌اندازی ساعت، صدها ویجت متنوع در اختیار کاربر قرار می‌گیرد و امکان شخصی‌سازی ویجت‌ها نیز فراهم است.
پشتیبانی کامل از زبان فارسی
، از دیگر نکات مثبت ساعت میبرو Watch GS Pro به‌حساب می‌آید. تمامی حروف بدون ایراد نمایش داده می‌شوند، ولی درست مثل اکثر مدل‌های هم‌رده، خبری از نمایش کامل پیام‌ها و اعلان‌ها نیست. 
نمایشگر ۱٫۴۳ اینچی OLED
 ساعت، وضوح و روشنایی قابل قبولی دارد و خوشبختانه از 
قابلیت AOD
 یا نمایشگر همیشه روشن نیز پشتیبانی می‌کند.
ساعت‌ هوشمند ارگونومیک و سبک گلکسی‌ فیت ۳ که اواخر فوریه ۲۰۲۴ روانه‌ی بازار شد، از نمایشگر امولد درخشان ۱٫۶ اینچی با وضوح ۲۵۶ در ۴۰۲ پیکسل و بدنه‌ آلومینیومی بهره می‌برد. باتری ۲۰۸ میلی‌آمپرساعتی ساعت نیز که در 
استفاده روزمره حدودا یک هفته
 دوام می‌آورد.
رابط کاربری فیت ۳، FreeRTOS، از بسیاری از جهات شبیه WearOS است؛ اما از گوگل‌پلی و قابلیت نصب اپلیکیشن‌های جانبی 
پشتیبانی نمی‌کند
. درنتیجه با خرید آن باید با اپ‌های پیش‌فرض ازجمله اپلیکیشن سلامت، کنترل موسیقی، پیداکردن گوشی، آب‌وهوا، تقویم، تایمر، آلارم، استاپ‌واچ، ساعت جهانی، ماشین‌حساب و کنترل شاتر دوربین کنار بیایید. برخلاف گلکسی واچ‌ها در گلکسی فیت ۳، 
امکان پاسخ به پیام وجود ندارد
 و فقط می‌توانید پاسخ‌های از‌پیش‌تعریف‌شده ارسال کنید.
گلکسی واچ ۴ سامسونگ مدل 40 میلی‌متری با نمایشگر ۱٫۱۹ اینچی AMOLED و تراکم پیکسلی ۳۳۰ پیکسل‌براینچ و پشتیبانی از نمایشگر همیشه‌روشن، فریمی از جنس آلومینیوم دارد و از گواهی ضدآب و گردوغبار 
IP68
، قابلیت تحمل فشار ۵ اتمسفری آب و 
استاندارد نظامی
 MIL-STD-810G برخوردار است.
ساعت نسل چهارم سامسونگ، به حسگرهای شتاب‌سنج، ژیروسکوپ، حسگر اپتیکال ضربان قلب با قابلیت محاسبه سطح اکسیژن خون (SpO2)، الکتروکاردیوگرام و فشارسنج مجهز است و از حالت‌های ورزشی مختلف، پایش ضربان قلب، اندازه‌گیری سطح اکسیژن خون، سنجش فشار خون، پایش وضعیت خواب و استرس پشتیبانی می‌کند که برخی از آن‌ها ممکن است برای کاربران ایرانی کار نکند. باتری ۲۴۷ میلی‌آمپر ساعتی آن نیز در حالت استندبای ۸۰ ساعت دوام می آورد و در استفاده‌ی روزانه، هر ساعت حدود ۱۰ درصد کاهش می‌یابد.
امیزفیت T-Rex پرو را می‌توان بهترین ساعت هوشمندِ 
سازگار با اندروید و iOS
 برای علاقه‌مندان به ساعت‌های ضدضربه و غول‌پیکر 
برند جی‌شاک
 دانست. شاید برایتان سؤال باشد که چرا نام پادشاه دایناسورها را روی امیزفیت تی-رکس گذاشته‌اند؛ زیرا این ساعت به معنای کلمه یک «هیولا» محسوب می‌شود.
تی-رکس، ۱۵ گواهینامه نظامی دارد و تقریباً دربرابر همه‌چیز مقاوم است تا در شرایط سخت و محیط‌های خشن قابل استفاده باشد. برای نمونه، بدنه تی-رکس می‌تواند دربرابر گرمای ۷۰ درجه و سرمای ۴۰ درجه زیر صفر سانتی‌گراد مقاومت کند. به‌علاوه، به‌طور کامل دربرابر آب، گردوغبار و ضربه مقاومت دارد.
نسل سوم اپل واچ SE یکی از ارزنده‌ترین انتخاب‌ها بین ساعت‌های هوشمند اپل است. اپل واچ اس ای 40 میلی‌متری نسخه 2023 از نمایشگر اولد با رزولوشن ۳۲۴ در ۳۹۴ پیکسل و 
روشنایی ۱٬۰۰۰ نیت
 بهره می‌برد. باتری ۲۹۶ میلی آمپر ساعت آن نیز تا
 ۱۸ ساعت کاربری عادی
 را تاب می‌آورد.
اپل واچ SE 2023 با 
تراشه‌ی S8 اپل
 با پردازنده‌ی دو هسته‌ای ۶۴ بیتی و 
۳۲ گیگابایت
 فضای ذخیره‌سازی درکنار
 یک گیگابایت رم
 معرفی شده است و فضای خوبی برای ذخیره‌سازی برنامه‌ها و 
عملکرد روانی
 حین اجرای آن‌ها دارد. پیش از خرید اپل‌واچ‌ها درنظر داشته باشید که تمام قابلیت‌های مهم اپل واچ که با هشدار به‌موقع جان کاربران زیادی را نجات داده‌اند، 
در ایران فعال نیستند
.
اپل واچ 9 ازنظر ظاهر و اکثر قابلیت‌ها تفاوت چندانی با سری 8 ندارد. تنها تفاوت مهم، ارتقا به تراشه اپل S9 با ۳۰ درصد سرعت بیشتر نسبت به تراشه S8 به‌کاررفته در اپل واچ ۸ و روشنایی دو برابری صفحه نمایش تا ۲۰۰۰ نیت است. حتی دوام باتری این مدل نیز مثل نسل قبل ۱۸ ساعت اعلام شده است. اگر پردازنده قدرتمند‌تر و تعامل بیشتر با دستیار صوتی سیری یا فعالیت زیر نور آفتاب برایتان مهم است، می‌توانید به‌جای اپل واچ ۸ سراغ اپل واچ سری ۹ بروید.
دارای حسگرهای اکسیژن خون، ECG، تشخیص سقوط، خدمات اضطراری و سنسورهای دما هستند که باوجود سودمند بودنشان، برخی از آن‌ها در ایران قابل استفاده نیستند. قابلیت‌ پیدا کردن آیفون‌های گمشده در خانه، شارژ سریع و تشخیص و ضبط حرکات ورزشی مانند دوچرخه‌سواری از ویژگی‌های جدید اپل واچ سری ۹ نسبت به نسل قبلی هستند. 
پیکسل واچ ۲ بهترین ساعت هوشمند گوگل محسوب می‌شود که با نمایشگر امولد ۱٫۲ اینچی و تراکم پیکسلی ۳۲۰ پیکسل در اینچ، اگرچه 
ظاهری مشابه با نسل قبل
 پیکسل واچ دارد، اما در باطن بهبودهایی یافته است. مثلا اکنون باتری با ظرفیت ۳۰۶ میلی‌آمپرساعت می‌تواند حتی با روشن‌ بودن AOD، حدود 
۲۴ ساعت دوام
 بیاورد و ظرف ۷۵ الی ۸۰ دقیقه کاملاً شارژ می‌شود.
افزایش عمر باتری‌، مدیون آپدیت 
Wear OS 4
 و 
تراشه‌ی بهینه‌ی Qualcomm Snapdragon W5
 با فضای ذخیره‌سازی ۳۲ گیگی و ۲ گیگ رم است. به‌لطف Wear OS 4 اپ‌های جدید جیمیل، تقویم گوگل، یوتیوب موزیک و Assistant بهبودیافته، تجربه‌ی کاربری لذت‌بخشی را فراهم آورده‌اند. 
اپل واچ اولترا در سپتامبر ۲۰۲۲ به‌عنوان نسخه‌ی حرفه‌ای‌تر، بزرگ‌تر و سنگین‌تر سری ۸ عرضه شد. از نمایشگر ۱٫۹۲ اینچی 
LTPO OLED
 با رنگ‌های فوق‌العاده درخشان و حالت «همواره‌روشن» (Always-on) بهره می‌برد و حداکثر روشنایی 
۲۰۰۰ نیتی
 آن درکنار وضوح ۴۰۱ در ۵۰۲ پیکسل این ساعت با تراکم پیکسلی ۳۳۸ پیکسل‌بر‌اینچ، تجربه‌ فوق‌العاده‌ای را از نظر خوانایی و شفافیت تصویر و متن ارائه می‌کند.
اپل واچ اولترا مشابه سری ۸ به تراشه‌ی دوهسته‌ای Apple S8 مجهز است. تراشه‌ی سریع اپل  جابه‌جایی بین اپلیکیشن‌ها را به کاری لذت‌بخش تبدیل می‌کند. S8 علاوه‌بر حسگرهای معمول ازجمله حسگر ضربان قلب، حسگر سنجش سطح اکسیژن خون و حسگر نور محیط‌ (برای تنظیم خودکار روشنایی صفحه و قطع صدای تماس)، از حسگرهای جدیدی مثل حسگرهای 
تشخیص دمای بدن
، 
دما و عمق آب 
ویژه‌ی شناگران و غواصان به‌علاوه‌ی شتاب‌سنج و ژیروسکوپ جدید برای تشخیص تصادف خودرو نیز میزبانی می‌کند.
نسخه‌ی ۴۷ میلی‌متری گلکسی واچ ۶ کلاسیک از نمایشگر اولد ۱٫۵ اینچی بهره می‌برد که با 
پوشش بسیار مقاوم
 یاقوت کبود محافظت شده است و به‌لطف وجود حلقه‌ی چرخان، کمتر پیش می‌آید که لکه‌ی اثر انگشت روی آن ببینید. نمایشگر رزولوشن ۴۸۰×۴۸۰ پیکسلی و تراکم پیکسلی فوق‌العاده‌ی ۴۵۳ پیکسل‌براینچ دارد. این موارد درکنار روشنایی 
۲۰۰۰ نیتی
 سبب شده است که با نمایشگری کاملا شارپ روبه‌رو باشیم که حتی فونت‌های ریز در آن خوانایی بسیار خوبی دارند.
گلکسی واچ 6 کلاسیک افزون‌بر حسگر شتاب‌سنج، ژیروسکوپ، قطب‌نما، ضربان قلب، دماسنج و فشارسنج با حسگر جدید 3D Hall همراه است و حسگر BioActive را نیز حفظ کرده است.  حسگر BioActive میزان آب و ترکیب بدنی کاربر را از نظر بافت عضلانی، درصد چربی، BMI و حتی میزان متابولیسم پایه، اندازه‌گیری می‌کند. به کمک این سنسورها پشتیبانی از حالت‌های ورزشی مختلف، پایش ضربان قلب، اندازه‌گیری سطح اکسیژن خون، سنجش فشار خون، پایش وضعیت خواب و پایش وضعیت استرس ممکن شده است.
بدون در نظر گرفتن قیمت، اپل واچ اولترا ۲، پیکسل واچ 2 گوگل، گلکسی واچ ۶ کلاسیک بهترین ساعت‌های هوشمند ۲۰۲۴ هستند که با اتصال به گوشی‌های هم‌برندشان بهترین عملکرد را دارند. 
اپل واچ SE 2023 یکی از ارزنده‌ترین انتخاب‌ها بین ساعت‌های هوشمند اپل است که با قیمت مناسب‌تر تمام امکانات مورد نیاز را در اختیار کاربران قرار می‌دهد.
تی سی اچ Z40 جزو ارزان‌ترین ساعت‌های هوشمند بازار است که بدون محدودیت برای کاربران ایرانی با آیفون و گوشی‌های اندروید سازگاری دارد و از قابلیت جذاب پاسخ‌دهی به تماس در اندروید پشتیبانی می‌کند.
در مقاله پیشنهادهای گوناگونی در بازه‌ی قیمتی تا ۵ میلیون تومان داده شد اما یکی از بهترین ساعت‌ها و مچ‌بند‌ها هوشمند تا ۵ میلیون تومان شیائومی Mibro Watch GS Pro و سامسونگ گلکسی فیت 3 است. با کمی هزینه‌ی بیشتر می‌توانید سامسونگ گلکسی واچ 4  را هم جایگزین ارزشمندی در نظر بگیرید."
0,"اگر چند سال قبل کسی به خریداران گوشی‌هایی مانند ردمی نوت ۸ یا ردمی نوت ۹ (که اتفاقا هر دو از پرفروش‌ترین گوشی‌های بازار ایران هم بودند) می‌گفت که در آینده‌ای نه‌چندان دور باید برای خرید نسل جدید همین گوشی‌ها، قیمتی برابر با گوشی‌های سری «فن ادیشن» سامسونگ یا بیشتر از آیفون SE پرداخت کنید، به‌ندرت جدی گرفته می‌شد؛ اما رویکرد شیائومی در کنار جادوی بازار ایران که می‌تواند یک گوشی ۳۵۰ دلاری را از دسترس طیف عظیمی از جامعه خارج کند، به‌راحتی می‌تواند چنین تحلیل دور از ذهنی را هم به واقعیت تبدیل کند.
در بازار موبایل ایران، با عبور از مرز قیمتی ۲۰ میلیون تومان، گزینه‌های در دسترس شما به شکل معناداری کاهش پیدا می‌کنند. درحال حاضر با بودجه‌ای بین ۲۰ تا ۳۰ میلیون تومان، کمتر از انگشتان دو دست انتخاب پیش‌روی شماست و اگر مدل‌های قدیمی‌تر (و با ارزش خرید پایین‌تر) را از مقایسه حذف کنیم، تعداد انتخاب‌ها به کمتر از پنج مدل می‌رسند. اگر کمی سخت‌گیرتر باشید و پشتیبانی سخت‌افزاری، تعمیرپذیری و وجود تجهیزات جانبی را هم به فهرست پارامترهای جست‌وجو اضافه کنید، به‌جز 
گلکسی S23 FE
، گلکسی A55، 
شیائومی 13T
 و ردمی نوت ۱۳ پرو پلاس، انتخاب دیگری روی میز وجود نخواهد داشت.
گوشی هوشمند ردمی نوت ۱۳ پرو پلاس از سوی 
فروشگاه اینترنتی موبایلکس
، برای بررسی دراختیار زومیت قرار گرفته است.
به‌عنوان یک تولیدکننده‌ی موبایل، زمانی‌که به یکی از مدل‌های جدیدتان پسوند «پرو» یا «پلاس» اضافه می‌کنید، سطح انتظار کاربر از آن را ارتقا می‌دهید. نمونه‌ای روشن برای اثبات این ادعا، آیفون‌ها و گوشی‌های خانواده‌ی گلکسی S هستند که بین نسخه‌های عادی و پرو/پلاس، تفاوت‌های بسیار بارز و پررنگی دارند. این پسوندها در ناخودآگاه کاربران، گوشی قدرتمند‌تر با مشخصات سخت‌افزاری بهتر و شاید کمی‌ گران‌قیمت‌تر را تصویر می‌کند. حالا اگر یک گوشی به هر دو پسوند «پرو» و «پلاس» مجهز شده باشد چطور؟
پسوندهای «پرو» و «پلاس» در گوشی‌های شیائومی واقعا بامعنی هستند؟
از بین گوشی‌های در دسترس در بازه‌ی قیمتی بیشتر از ۲۰ و کمتر از ۳۰ میلیون تومان، 
ردمی نوت ۱۳ پرو پلاس
 عجیب‌ترین گزینه به‌نظر می‌رسد. برند ردمی در حافظه‌ی تاریخی کوتاه‌مدت کاربران، تولیدکننده‌ی گوشی‌های اقتصادی و میان‌رده‌ی ارزان‌قیمت به‌نظر می‌رسد و خریداران این برند را نه گیک‌ها، که کاربران عادی تشکیل می‌دهند که به‌دنبال خرید یک گوشی همه‌کاره با کم‌ترین بودجه‌ی ممکن هستند؛ اما گویی ردمی نوت ۱۳ پرو پلاس قصد پیروی از همین قاعده را هم ندارد.
مدیران بخش ردمی در کمپانی شیائومی برای متمایز کردن ردمی نوت ۱۳ پرو پلاس از رقبا روی سه ویژگی کلیدی متمرکز شده‌اند: طراحی، صفحه‌نمایش و دوربین؛ به‌نظر آن‌ها، همین سه ویژگی، توانایی ارتقای ردمی نوت ۱۳ پرو پلاس به سطحی بالاتر از همه‌ی گوشی‌های دیگر برند ردمی را دارند و با وجود داشتن برچسب قیمتی گران‌تر، می‌توانند آن را در ذهن کاربران به دستگاهی با ارزش خرید بالا تبدیل کنند. در نتیجه منطقی به نظر می‌رسد اگر 
بررسی ردمی نوت ۱۳ پرو پلاس
 هم با توجه به همین سه ویژگی تنظیم شود.
 مشخصات فنی ردمی نوت ۱۳ پرو پلاس
سخت‌افزار
توضیحات
 ابعاد
۱۶۱٫۴ در ۷۴٫۲ در ۸٫۹ میلی‌متر
وزن
۲۰۴٫۵ گرم
نمایشگر
۶٫۶۷ اینچی
۱۲۰ هرتز - AMOLED
446ppi
چیپست
رم و فضای ذخیره‌سازی
دوربین اصلی
۲۰۰ مگاپیکسل - f/1.65
سنسور 1/1.4 اینچی
لرزشگیر اپتیکال - لرزشگیر الکترونیکی
سایر دوربین‌ها
۸ مگاپیکسلی اولتراواید
۲ مگاپیکسلی ماکرو
۱۶ مگاپیکسلی سلفی
فیلم‌برداری
باتری
۵۰۰۰ میلی‌آمپرساعت
شارژ سریع
۱۲۰ وات
شیائومی در طراحی گوشی مسیر سخت‌تر را انتخاب کرده تا ردمی نوت ۱۳ پرو پلاس به اولین عضو خانواده‌ی ردمی تبدیل شود که از نمایشگری با لبه‌های خمیده استفاده می‌کند؛ از سوی دیگر، ضخامت حاشیه‌های نمایشگر هم تا حد ممکن کاهش پیدا کرده؛ تا جایی‌که که حاشیه‌ی لبه‌ی پایینی به ۲٫۳۷ میلی‌متر و نسبت نمایشگر به بدنه هم به مرز ۹۰ درصد رسیده است.
دیگر المان‌های طراحی ردمی نوت ۱۳ پرو پلاس برای کاربران کاملا آشنا هستند. محل قرارگیری و نوع چینش دوربین‌ها، دیگر گوشی‌های برند ردمی در سال ۲۰۲۴ را یادآوری می‌کنند و از نمای پشتی، نمی‌توان تفاوت بزرگی بین این گوشی و 
ردمی نوت ۱۳ پرو 4G
 یا 
پوکو M6 پرو
 پیدا کرد؛ اما داشتن نمایشگری با لبه‌های خمیده، همه‌ی تفاوت‌ها را رقم می‌زند.
آیا نمایشگرهای خمیده در حال بازگشت به گوشی‌های هوشمند هستند؟
شاید این روزها کاربران، گوشی‌هایی با طراحی تخت و نمایشگرهای مسطح را بیشتر بپسندند یا شاید بتوان گفت همه‌ی گوشی‌های رده‌بالا (از آیفون‌ها گرفته تا خانواده‌ی گلکسی S24 سامسونگ) همگی از همین نوع طراحی تخت استفاده می‌کنند؛ اما به‌نظر می‌رسد هنوز هم در ناخودآگاه بسیاری از کاربران، یک گوشی با نمایشگر خمیده جزو گوشی‌های لوکس و گران‌قیمت به‌حساب می‌آید.
با ۲۰۴ گرم وزن و ضخامت ۸٫۹ میلی‌متر، ردمی نوت ۱۳ پرو پلاس به هیچ وجه جزو گوشی‌های باریک یا سبک بازار طبقه‌بندی نمی‌شود؛ اما این بهایی است که ظاهرا شیائومی برای لوکس‌تر نشان‌‌دادن گوشی، حاضر به پرداختش شده؛ در چنین شرایطی، دست طراحان گوشی برای استفاده از پنل پشتی شیشه‌ای و فریم فلزی هم باز شده است تا در دست گرفتن ردمی نوت ۱۳ پرو پلاس، حس استفاده از یک گوشی باکیفیت را به کاربر منتقل کند. ردمی نوت ۱۳ پرو پلاس با پشتیبانی از استاندارد IP68 می‌تواند برای ۳۰ دقیقه در عمق ۱٫۵ متری آب دوام بیاورد.
صفحه‌نمایش ۶٫۶۷ اینچی ردمی نوت ۱۳ پرو پلاس تقریبا تمام نمای جلویی گوشی را به خود اختصاص داده است. این نمایشگر از پنل ۱۲ بیتی OLED، با توانایی به تصویر کشیدن ۶۸ میلیارد رنگ، نرخ نوسازی ۱۲۰ هرتز و حداکثر روشنایی ۱۸۰۰ نیت بهره می‌برد و از استاندارد HDR دالبی‌ویژن و +HDR10 هم پشتیبانی می‌کند. به‌لطف وضوح ۲۷۱۲×۱۲۲۰ پیکسلی پنل، تراکم پیکسلی آن به عدد بسیار خوبِ ۴۴۶ پیکسل‌بر‌اینچ می‌رسد و در نهایت روکش محافظ گوریلاگلس ویکتوس، پکیج نمایشگر چشم‌نواز ردمی را تکمیل می‌کند.
میان‌رده‌های سامسونگ دیگر بهترین نمایشگر کلاس خود را ندارند
شیائومی برای نمایش‌دادن رنگ‌های دقیق‌ در نمایشگر ردمی نوت ۱۳ پرو پلاس و جلوگیری از خستگی کاربران در زمان کار با گوشی، از استانداردهای TUV پشتیبانی می‌کند که به‌معنی PWM Dimming با نرخ ۱۹۲۰‌هرتز و ۱۶۰۰۰ سطح تنظیم روشنایی خواهد بود. همچنین مانند گوشی‌های رده‌بالاتر، صفحه‌نمایش گوشی می‌تواند با توجه به شرایط نوری محیط، سطح روشنایی و دمای رنگی را در بهینه‌ترین حالت برای چشم کاربران تنظیم کند.
به‌گفته‌ی شیائومی، صفحه‌نمایش ردمی نوت ۱۳ پرو پلاس از نرخ نمونه‌برداری لمسی ۲۱۶۰ هرتز پشتیبانی می‌کند و ۱۰۰درصد فضای گسترده‌ی رنگی DCI-P3 را پوشش می‌دهد که به‌مفهوم نمایش رنگ‌هایی چشم‌نواز و باطراوت است.
ردمی نوت ۱۳ پرو پلاس
۹۷٫۸ درصد
(Natural)
۹۷٫۶ درصد
(Vivid)
در حالت دستی، حداکثر روشنایی نمایشگر به حدود ۶۰۰ نیت می‌رسد؛ اما با تنظیمات خودکار و زیر نور شدید تجهیزات استودیو زومیت، عدد حداکثر روشنایی نمایشگر در محدوده‌ی ۱۶۰۰ نیت ثبت می‌شود؛ با پخش ویدیوهای HDR در همین حالت، روشنایی نمایشگر حدود ۱۷۵۰ نیت به‌دست می‌آوریم که کمی کمتر از عدد اعلام‌شده از سوی شیائومی است؛ اما می‌توان به‌راحتی به آن نمره‌ی قبولی داد.
در تست پوشش‌دهی فضای رنگی، نمایشگر ردمی توانست ۹۷٫۸ درصد از فضای رنگی sRGB را با خطای بسیار خوب ۱٫۶ نمایش دهد؛ اما پوشش فضای DCI-P3، پوشش‌دهی ۹۷٫۶ درصدی با خطای متوسط ۳٫۵ ثبت شد. ثبت رکوردهایی بهتر از نمایندگان هم‌قیمت سامسونگ مانند 
گلکسی A55
 یا گلکسی S23 FE، به خودی خود می‌تواند مهر تاییدی بر کیفیت بالای نمایشگر ردمی نوت ۱۳ پرو پلاس باشد.
در ناحیه‌ی پایینیِ نمایشگر می‌توانید حسگر اثر انگشت اپتیکال گوشی را پیدا کنید که عملکردی مانند همه‌ی حسگرهای اپتیکال زیرنمایشگر دیگر در دنیای گوشی‌های هوشمند دارد. اسپیکر دوم هم در لبه‌ی بالایی صفحه‌نمایش به چشم می‌خورد تا ردمی نوت ۱۳ پرو پلاس به مجموعه اسپیکرهای استریو با کیفیت نسبتا خوب و حجم صدای بالا مجهز شود.
در نهایت دوربین، سومین و شاید مهم‌ترین بخش تمرکز شیائومی در ساخت ردمی نوت ۱۳ پرو به حساب می‌آید. داشتن دوربین باکیفیت به‌تنهایی می‌تواند یک گوشی را چندین کلاس کیفی و قیمتی ارتقا دهد و شیائومی هم به‌خوبی به این نکته واقف است؛ با این حال هنوز هم سنت استفاده از دوربین‌های کم‌کیفیت اولتراواید و ماکرو در گوشی‌های برند ردمی کنار گذاشته نشده و تمرکز اصلی روی دوربین اصلی قرار دارد.
دوربین اصلی ردمی نوت ۱۳ پرو پلاس از حسگر ۲۰۰مگاپیکسلی HP3 ساخت سامسونگ استفاده می‌کند؛ حسگری 1/1.4 اینچی با پیکسل‌های ۰٫۵۶ میکرومتری که در پسِ لنز عریض ۲۳ میلی‌متری با دیافراگم f/1.7 و لرزش‌گیر اپتیکال تصویر قرار دارد و با ترکیب ۱۶:۱ پیکسل‌ها، تصاویر خروجی را با ابعاد ۱۲٫۵ مگاپیکسل و پیکسل‌های بزرگِ ۲٫۲۴ میکرومتری ذخیره می‌کند. دوربین اصلی برای فوکوس خودکار به فناوری تشخیص فاز چندجهتی اتکا دارد.
زوم ۴‌برابری داخل سنسور، دیگر ویژگی مورد استفاده شیائومی در دوربین اصلی ردمی نوت ۱۳ پرو پلاس به حساب می‌آید که با برش تصویر از بخش مرکزی تصویر و به‌لطف ابعاد بسیار بزرگِ ۲۰۰ مگاپیکسلی حسگر به دست می‌آید. به‌ادعای شیائومی، تصاویر با زوم ۴‌برابری به این روش قابل مقایسه با تصاویر ثبت‌شده با لنزهای تله‌فوتوی معادل هستند.
دوربین اولتراواید ردمی نوت ۱۳ پرو پلاس از حسگر ۸مگاپیکسلی IMX336 سونی با ابعاد 1/4.0 اینچ و پیکسل‌های ۱٫۲ میکرومتری استفاده می‌کند و روی آن، لنز فوق عریض ۱۶میلی‌متری با زاویه‌ی دید نه‌چندان وسیع ۱۱۲ درجه و دیافراگم f/2.2 سوار است. دوربین ماکرو هم از حسگر نه‌چندان توانمند ۲مگاپیکسلی آمنی‌ویژن OV02B با لنز f/2.4 استفاده می‌کند.
ردمی نوت ۱۳ پرو پلاس برای عکاسی سلفی به حسگر ۱۶مگاپیکسلی آمنی‌ویژن 16A1Q اتکا دارد و این ماژول، لنز عریض ۲۴میلی‌متری با دیافراگم f/2.4 را مقابل خود می‌بیند. دوربین سلفی فاقد قابلیت فوکوس خودکار است و از فیلتر رنگی Quad-Bayer بهره می‌برد؛ بنابراین عکس‌های سلفی قاعدتا باید با وضوح ۴ مگاپیکسل ذخیره شوند؛ اما شیائومی با تفکیک پیکسل‌ها از هم، عکس‌های سلفی را با وضوح ۱۶ مگاپیکسل ذخیره می‌کند.
عکس‌های ثبت‌شده با دوربین اصلی ردمی نوت ۱۳ پرو پلاس در نور مناسب، کیفیت قابل قبولی دارند. الگوریتم پردازش تصاویر گوشی تلاش می‌کند تا حد ممکن جزئیات را حفظ کرده و کنتراست مناسبی بین نقاط تیره و روشن عکس‌ها ایجاد کند. جزئیات در تصاویر تا حد خوبی حفظ می‌شوند و اثر آبرنگی در بخش‌های شلوغ آن‌ها کمتر دیده می‌شود. رنگ‌ها نزدیک به واقعیت هستند و گستره‌ی دینامیکی هم به‌‌خوبی پوشش داده می‌شود؛ اما مطابق انتظار، کمی با آنچه از گوشی‌های رده بالاتر دیده‌ایم تفاوت دارند.
برای مقایسه بهتر، شاید بد نباشد چند مورد از تصاویر ثبت‌شده با ردمی نوت ۱۳ پرو پلاس را در محیط یکسان با تصاویر گرفته‌شده با گلکسی A55 مقایسه کنیم. 
نوع پردازش رنگ‌ها بین ردمی نوت ۱۳ پرو پلاس و گلکسی A55 کاملا متفاوت است. همان‌طور که در تصاویر مشاهده می‌کنید، آسمان در گوشی شیائومی کمی به سمت رنگ بنفش متمایل است و در عکس ثبت‌شده با 
گوشی سامسونگ
 آبی دیده می‌شود. اگر به‌دنبال جزئیات باشید به نظر می‌رسد گلکسی A55 در حفظ جزئیات کمی بهتر عمل می‌کند، هر چند برای این کار، باید کمی نویز بیشتر روی تصاویر را هم تحمل کنید. 
پردازش متفاوت رنگ‌ها در مجموعه‌عکس‌های بالا هم به‌خوبی دیده می‌شود. تصویر سامسونگ رنگ‌های درخشان‌تر و گستره‌ی دینامیکی بهتری دارد. با نگاه‌کردن به بخش دیوار در تصویر زوم‌شده می‌بینید که آجرها در عکس گلکسی A55 روشن‌تر به نمایش در می‌آیند. همانند مجموعه‌تصاویر قبلی، اینجا هم گلکسی A55 با وجود کمی نویز بیشتر، جزئیات بیشتری را هم حفظ کرده است. 
عکاسی در شب با ردمی نوت ۱۳ پرو پلاس شرایط متفاوتی دارد. اینجا تصاویر قابل استفاده‌ای دارید که از کمبود جزئیات و افزایش چشمگیر نویز رنج می‌برند؛ البته در نگاهی کلی و گذرا، تصاویر ثبت‌شده در محیط‌های کم‌نور با Night Mode همگی خوب و قابل استفاده ارزیابی می‌شوند؛ اما هرچه بیشتر به دنبال جزئیات تصاویر بگردید، با نویز و اثر آبرنگی بیشتری هم مواجه خواهید شد. 
تصاویر دوربین اولتراواید دست‌کم در محیط‌های پرنور رضایت‌بخش هستند؛ هرچند نسبت به دوربین اصلی، بخشی از جزئیات از بین می‌روند (که با توجه به ۸مگاپیکسلی‌بودن دوربین اولتراواید عجیب نیست)، تصاویر گستره‌ی دینامیکی مناسبی دارند، رنگ‌ها جذاب هستند؛ اما تا حد زیادی اشباع می‌شوند و الگوریتم پردازشی دوربین عملکرد خوبی در حذف اعوجاج تصویر در گوشه‌ها به نمایش می‌گذارد. 
همانند دوربین‌های ۸مگاپیکسلی اولتراواید و ۲مگاپیکسلی ماکرو، دوربین سلفی ۱۶ مگاپیکسلی ردمی نوت ۱۳ پرو پلاس هم قابلیت ویژه‌ای ندارد؛ اما انتظارات از یک دوربین سلفی استاندارد را برآورده می‌کند. عملکرد این دوربین در ثبت افکت بوکه، دست‌کم در پس‌زمینه‌های خلوت رضایت‌بخش است، سوژه به‌خوبی از پس‌زمینه جدا می‌شود و تصاویر گستره‌ی دینامیکی مناسبی دارند.
گوشی میان‌رده‌ی ردمی نوت ۱۳ پرو پلاس، با دوربین اصلی ویدیوهای 4K با نرخ ۳۰ فریم‌برثانیه ضبط می‌کند؛ اما دوربین اولتراواید و دوربین سلفی به فیلم‌برداری 1080p با نرخ ۳۰ فریم‌برثانیه محدود هستند. با توجه به استفاده از لرزشگیرهای اپتیکال و الکترونیکی، کیفیت فیلم‌برداری در این گوشی هم یک سر و گردن بالاتر از تمامی گوشی‌های دیگر برند ردمی به نظر می‌رسد.
ترکیب طراحی متمایز، صفحه‌نمایش باکیفیت و دوربین کارآمد با پردازنده‌ای قدرتمند را می‌توان به سادگی فرمول ساخت یک گوشی رده‌بالا در نظر گرفت؛ اما در صورت اخذ چنین تصمیمی، ردمی نوت ۱۳ پرو پلاس با دو مشکل روبه‌رو می‌شد. اول آنکه قیمتش باز هم افزایش پیدا می‌کرد که احتمالا چندان خوشایند مدیران شیائومی نیست؛ دوم، تبدیل‌شدن به رقیبی جدی برای گوشی‌های رده‌بالاتر کمپانی مانند 
شیائومی ۱۳
 یا 
شیائومی 13T
 است. در نتیجه، برای برقراری تعادل باید تراشه را قربانی کرد.
ردمی نوت ۱۳ پرو پلاس از تراشه‌ی Dimensity 7200 Ultra مدیاتک استفاده می‌کند؛ تراشه‌ای که با لیتوگرافی ۴نانومتری TSMC تولید می‌شود و ۲ هسته‌ی ۲٫۸ گیگاهرتزی Cortex-A715 به همراه ۶ هسته‌ی ۲٫۰ گیگاهرتزی Cortex-A510 را به‌عنوان CPU استفاده می‌کند. عملکرد این تراشه را می‌توان در محدوده‌ی تراشه‌هایی مانند اسنپدراگون 7s نسل دوم یا کمی بهتر از آن ارزیابی کرد؛ پس با یک میان‌رده به‌معنای واقعی کلمه طرف هستیم.
شاید هیچ عدد و رقمی نتواند به اندازه‌ی عملکرد گوشی در بازی‌های مختلف، توانایی تراشه‌ی به‌کاررفته در آن را به نمایش بگذارد. ردمی نوت ۱۳ پرو پلاس در اجرای Call of Duty موبایل مشکل خاصی ندارد و می‌تواند این بازی را با تنظیمات گرافیکی High و نرخ حدود ۵۰ تا ۶۰ فریم بر ثانیه اجرا کند؛ اما اگر آن را کمی بیشتر تحت فشار قرار دهید، به مشکلات بزرگتری برخورد می‌کنید.
چطور با تراشه‌‌ای ضعیف، همه تلاش‌ها را زیر سوال ببریم؟ 
در ردمی نوت ۱۳ پرو پلاس، برای اجرای بازی Warzone با نرخ ۵۵ فریم‌بر‌ثانیه، فقط می‌توانید از تنظیمات گرافیکی Low استفاده کنید و در زمان اجرای Genshin Impact با تنظیمات گرافیکی Medium، عملکرد خروجی حدود ۴۰ تا ۵۰ فریم بر ثانیه خواهد بود، آن هم در شرایطی که گوشی به شکل کاملا محسوسی داغ می‌شود؛ درحالی‌که به ادعای شیائومی، ردمی نوت ۱۳ پرو پلاس از هیت‌سینک ۴۰۰۰ میلیمترمربعی و خنک‌کننده‌ی گرافیتی برای کاهش دمای کلی دستگاه استفاده می‌کند.
۴۰-۵۰ فریم‌برثانیه
زومیت برای به‌دست‌آوردن نرخ‌های فریم بازی، از نرم‌افزار شرکت 
GameBench
 استفاده کرده است.
مطابق رویکرد رایج در گوشی‌های ردمی، چندین پیکربندی مختلف برای ردمی نوت ۱۳ پرو پلاس در نظر گرفته شده است. کاربران می‌توانند بین نسخه‌های ۲۵۶ یا ۵۱۲ گیگابایتی، مدل موردنظر خود را انتخاب کنند. در هر دو حالت، امکان انتخاب ۸ یا ۱۲ گیگابایت رم وجود دارد. ضمن گوشی از ماژول حافظه‌ی ذخیره‌سازی UFS 3.1 استفاده می‌کند که دست‌کم درمقایسه‌با رقبای سامسونگی، عملکرد بهتری دارد.
باتری، دیگر نکته‌ی تامل‌برانگیز درباره‌ی ردمی نوت ۱۳ پرو پلاس به حساب می‌آید. این گوشی از باتری ۵۰۰۰میلی‌آمپرساعتی با حداکثر توان شارژ ۱۲۰ وات استفاده می‌کند. به گفته‌ی شیائومی، شارژر ۱۲۰ وات موجود در بسته‌بندی، می‌تواند تنها در ۱۹ دقیقه گوشی را از صفر تا ۱۰۰ درصد شارژ کند؛ اما برای این کار باید دو نکته را مدنظر قرار دهید: قابلیت Boost charging speed باید به‌صورت دستی در تنظیمات گوشی فعال شود و در زمان شارژشدن، صفحه نمایش خاموش باقی بماند.
با توجه به ظرفیت ۵۰۰۰ میلی‌آمپرساعتی باتری، داشتن نمایشگری با نرخ به‌روزرسانی متغیر و تراشه‌‌‌ای میان‌رده، انتظار داریم عملکرد باتری درخشان یا در بدبینانه‌ترین حالت بسیار خوب باشد؛ اما ردمی نوت ۱۳ پرو پلاس در تست استاندارد پخش ویدیوی زومیت، تنها موفق به ثبت رکورد ۱۴:۳۰ ساعت شد.
ردمی نوت ۱۳ پرو پلاس 
۶٫۶۷ اینچ
۲۷۱۲ × ۱۲۲۰ پیکسل
رکورد ثبت‌شده با باتری ردمی نوت ۱۳ پرو پلاس تقریبا نصف عدد ثبت‌شده با گلکسی A55 (با نمایشگری با وضوح پایین‌تر) و نزدیک به ۳۰ درصد ضعیف‌تر از 
پوکو X6 پرو
 (با نمایشگر مشابه و تراشه‌ای قدرتمندتر) به‌دست آمده است که در هر دو حالت، بیانگر عملکرد ناامیدکننده باتری این گوشی هستند. 
روند تبدیل گوشی‌های برند ردمی از دستگاه‌های ارزان‌قیمت، به مدل‌هایی در سطوح بالاتر و قدرتمندتر گوشی‌‌های میان‌رده از مدت‌ها پیش آغاز شده است؛ اما ردمی نوت ۱۳ پرو پلاس گامی بلند برای بازتعریف این برند به حساب می‌آید؛ دستگاهی که طراحی آن نیم‌نگاهی به پرچم‌داران محبوب دهه‌ی گذشته دارد، از نمایشگری بسیار باکیفیت بهره می‌برد و دوربینی کارآمد دارد که اگر قدرتمندتر از رقبای اصلی خود نیست، عملکردی قابل قبول و آبرومند ارائه می‌کند؛ اما انتخاب تراشه‌ای با عملکرد بحث‌برانگیز و باتری ناامیدکننده، کاربران هدف گوشی را دلسرد خواهد کرد. 
با در نظر گرفتن همه‌ی جوانب، اگر گیمر نیستید و قصد خرید میان‌رده‌ای متفاوت با دوربین و نمایشگری مثال‌زدنی دارید و شاید مهم‌تر از هر چیز، مشکلی با پرداخت مبلغی کاملا متفاوت برای یک گوشی با برند ردمی ندارید، ردمی نوت ۱۳ پرو پلاس می‌تواند ستاره‌ی بعدی سبد خرید شما باشد."
0,"شمار برندهایی که به عرصه‌ی تولید هدفون‌های بی‌سیم پا گذاشته‌اند به‌قدری زیاد است که به‌سختی می‌توان از هم تفکیکشان کرد؛ از برندهای چینی و ارزان‌قیمت تا برندهای مطرح با محصولات پریمیوم، همه سعی دارند با ارائه‌ی هدفون‌هایی در طرح‌ها و برچسب‌های قیمتی متنوع، افراد را به خرید مجاب کرده و لذت گوش‌دادن به موسیقی را برای ‌آن‌ها دوچندان کنند.
شرکت چینی TCH یکی از برندهای اقتصادیِ آسیایی است که در زمینه‌ی تولید ساعت هوشمند و هدفون‌های بی‌سیم فعالیت می‌کند. TCH می‌گوید محصولات این شرکت به‌همراه محصولات میبرو در یک کارخانه تولید می‌شوند و حدود ۳۰ درصد از سهام آن‌ها را شیائومی در اختیار دارد. برخی از محصولات شیائومی نیز در همین کارخانه تولید می‌شوند.
به‌تازگی دو مدل از جدیدترین هدفون‌های TCH برای بررسی به دفتر زومیت رسیده‌اند؛ حال باید دید که باتوجه به قیمت‌شان آیا واقعا ارزش خرید دارند؟
هدفون بی‌سیم TCH با برچسب قیمتی زیر ۷۰۰ هزار تومان از طراحی معقولانه‌ای در رنگ‌های سفید و مشکی بهره می‌برد. ایربادها به حدی سبک هستند که با تکان‌دادن بیش از حد سرتان، ممکن است از روی گوشتان بیفتند. ایربادها به‌خوبی در گوش جای می‌گیرند و اگر حساسیت خاصی نداشته باشید، می‌توانید برای استفاده‌ی طولانی‌مدت روی آن‌ها حساب باز کنید.
در جعبه‌ی هدفون تی‌سی‌اچ سه سَری پلاستیکی در سایزهای مختلف وجود دارد. ساقه‌های ایربادها کوتاه هستند که باعث جای‌گیری بهتر آن‌ها در گوش می‌شود. طراحی کیسِ شارژ ساده است و با سه LED، مقدار شارژ هر ایرباد و کیس شارژ را نشان می‌دهد. هدفون TCH گواهی IPX4 هم دارد که آن را در مقابل باران، تعریق و پاشش آب مقاوم می‌کند.
بعد از بررسی ظاهری محصول، سعی کردیم ژانرهای مختلف موسیقی را با هدفون تی سی اچ گوش کنیم. حجم کلی صدای هدفون و سطح بیس، باتوجه‌ به بازه‌ی قیمتی هدفون و نبود قابلیت نویز کنسلینگ، قابل‌قبول است. در پخش ژانر پانک و ارکسترال، صدای گیتار و سنج شفافیت لازم را ندارد و اگر بخواهیم خیلی دقیق شویم، آهنگ‌ها بی‌روح‌‌‌‌‌‌‌‌‌‌تر به‌گوش می‌رسند.
هدفون TCH بازه‌ی میانی آهنگ‌ها را، یعنی جایی که صدای خواننده و سازهای اصلی قرار دارند، به‌خوبی پوشش می‌دهد و بیشتر برای گوش دادن به آهنگ‌های نسبتاً آرام مانند پاپ و رپ مناسب است.
در زمینه‌ی کنترل دیستورشن و تفکیک صدا در آهنگ‌های شلوغ، هدفون اقتصادی TCH نسبت‌به قیمتی که دارد عملکرد خوب و غافل‌گیرکننده‌ای از خود نشان داد؛ اما چنانچه از علاقه‌مندان سرسخت ژانر متال یا آهنگ‌های شلوغ هستید، بهتر است سراغ گزینه‌‌های گران‌قیمت‌تری بروید؛ ولی اگر در طول روز در میان انبوهی از آهنگ‌های پاپ و رپ هوس کردید تا یک آهنگ متال نیز گوش کنید، Boom Trap L30 از پسِ آن برمی‌آید.
در برخی آهنگ‌ها مانند Paint it Black که تفکیک صدای ایرباد چپ و راست روی لذت گوش‌کردن به موسیقی تأثیرگذار است، هدفون TCH تا حد زیادی این تفکیک را انجام می‌دهد و از این نظر مشکل خاصی ندارد.
هدفون بی‌سیم تی‌سی‌اچ از فرامین لمسی پشتیبانی می‌کند که امروزه تقریباً در تمام هدفون‌های اقتصادی و گران‌قیمت به‌چشم می‌خورد و چیز جدیدی نیست. حساسیت لمسی ایربادها بالا است؛ یک‌بار لمس باعث قطع یا پخش آهنگ می‌شود و اگر قصد دارید به آهنگ بعدی بروید، باید ایرباد سمت راست را لمس کنید و چند ثانیه انگشت خود را روی آن نگهدارید. همین حرکت روی ایرباد سمت چپ، آهنگ قبلی را برایتان پخش می‌کند.
دو بار ضربه‌زدن روی هر ایرباد به تماس پاسخ می‌دهد و هنگام تماس دوبار ضربه‌زدن، مکالمه را قطع می‌کند. همچنین اگر از آن دسته افرادی هستید که از دستیار صوتی استفاده می‌کنند، می‌توانید با سه بار لمس هر ایرباد، دستیار صوتی گوشی را فعال کنید.
اگرچه هدفون‌های TCH اپلیکیشنی ندارند، به‌سرعت به هر گوشی و لپ‌تاپی وصل می‌شوند؛ اما در تست‌های ما مشخص شد که هنگام وصل‌شدن به گوشی‌های آیفون، گاهی اتصال ازبین می‌رود و مجبورید فرایند اتصال را تکرار کنید. هدفون از بلوتوث ۵٫۳ بهره می‌برد که موقع بازی‌کردن، مقدار تأخیر در انتقال صدا را تا حد قابل‌قبولی پایین می‌آورد.
ظرفیت باتری کیس شارژ ۴۸۰ و ظرفیت باتری هر ایرباد تی‌سی‌اچ ۴۰ میلی‌آمپرساعت است که به گفته‌ی شرکت سازنده، می‌تواند تا ۶ ساعت در پخش مو‌سیقی و تا ۴ ساعت در برقراری مکالمه همراهیتان کند.
کیفیت تماس با هدفون‌ TCH آنقدرها خوب نیست و بیشتر به‌درد مکان‌های ساکت و خلوت می‌خورد. صدا با حالتی گرفته و خفه شنیده می‌شود و اگر اطرافتان زیادی شلوغ باشد، صدا را به‌زحمت می‌شنوید.
هدفون TCH مدل Black Blade L10 درست مانند مدل Boom Trap L30 ایربادهای سبکی دارد که به‌خوبی در گوش جای می‌گیرند؛ اما تنوع رنگ بیشتری شامل سُرمه‌ای و صورتی دارد. در حالت کلی طراحی هدفون معقولانه است و با نمایشگر باریکی روی بدنه، مقدار شارژ کیس و ایربادها را نمایش می‌دهد.
در جعبه‌ی هدفون، سه سَری با سایزهای کوچک، متوسط و بزرگ وجود دارد. ایربادها کمی بلندتر از مدل L30 هستند؛ اما همچنان مشکل خاصی هنگام قرارگیری در گوش ایجاد نمی‌کنند و کاملاً راحت به‌نظر می‌رسند. هدفون TCH از گواهی IPX4، مانند مدل قبلی، بهره می‌برد تا بتوان در روزهای بارانی یا هنگام ورزش کردن نیز از آن استفاده کرد.
هدفون TCH Black Blade L10 در پخش آهنگ‌های مختلف حجم صدای خوبی دارد و مقدار بیس در آن شاید بیش از حد کوبنده باشد؛ اما باتوجه به اینکه از نویز کنسلینگ فعال خبری نیست و قیمت هدفون در بازه ۷۰۰ تا ۸۰۰ هزار تومان قرار دارد، آنقدرها هم اذیت‌کننده نیست.
درست‌مانند مدل L30، در هدفون TCH Black Blade L10 به‌دلیل پوشش ضعیف تربل، صداهای بلند مانند گیتار و سنج درخشندگی لازم را ندارند و تا حدی خفه به‌گوش می‌رسند، به‌همین دلیل برای ژانرهای پانک و ارکسترال گزینه‌ی مناسبی نیست و اگر موسیقی‌های متال گوش می‌کنید، بهتر است سراغ مدل‌های دیگری بروید. 
هنگام گوش‌کردن موسیقی با TCH Black Blade L10 متوجه پایین‌بودن کیفیت بازه‌ی میانی شدیم؛ جایی که صدای خواننده و سازهای اصلی قرار دارند شدیم. در چنین حالتی صدای خواننده تا حدی خفه و گرفته به‌گوش می‌رسد و پُشتِ صدای سازها گم می‌شود. هدفون L10 گزینه‌ی بدی برای گوش دادن به موسیقی‌های پاپ و رپ نیست؛ اما اگر کیفیت صدا خیلی برایتان اهمیت دارد، در کمال تعجب مدل L30 با قیمت پایین‌ترش، عملکرد بهتری ارائه می‌دهد.
هنگام گوش‌دادن به آهنگ Paint it Black با هدفون TCH Black Blade L10، تفکیک صدا بین کانال‌های چپ و راست خیلی خوب به‌نظر می‌رسید و مانند مدل L30، کارایی آن در این زمینه‌ی به‌خصوص، مناسب است.
هدفون TCH مانند مدل L30 از فرامین لمسی پشتیبانی می‌کند؛ اما حساسیت آن به‌اندازه‌ی مدل L30 نیست و برخی فرمان‌ها را باید چندین‌بار تکرار کرد. دو بار ضربه‌زدن روی هر ایرباد آهنگ را قطع و پخش می‌کند. لمس و نگه‌داشتن انگشت روی ایرباد سمت راست، آهنگ بعدی را پخش می‌کند؛ اما انجام همین کار با ایرباد سمت چپ به‌جای اینکه آهنگ قبلی را پخش کند، آهنگ فعلی را از ابتدا پخش می‌کند.
دو بار ضربه‌زدن روی ایرباد به تماس جواب می‌دهد و همین کار هنگام مکالمه، تماس را قطع می‌کند. لمس‌کردن و نگه‌داشتن انگشت روی ایرباد تماس را رد می‌کند و سه بار لمس پشت سر هم، باعث فعال‌شدن دستیار صوتی گوشی می‌شود.
هدفون TCH Black Blade L10 به‌سرعت به هر لپ‌تاپ و موبایلی وصل می‌شود و برخلاف مدل L30 مشکلی هنگام اتصال به گوشی‌های اپل نیز ندارد. همچنین مانند سایر هدفون‌های این برند، از اپلیکیشن اختصاصی برای آن خبری نیست.
ظرفیت باتری کیس و ایربادها و عمر باتری هنگام گوش‌دادن به موسیقی و مکالمه عیناً مانند مدل Boom Trap L30 است و هر دو مدل از کابل USB Type-C برای شارژ شدن بهره می‌برند.
هدفون بی‌سیم TCH هنگام برقراری مکالمه نسبت‌به مدل L30 از کیفیت صدای بهتر و طبیعی‌تری برخوردار است و از گرفته‌بودن صدا خبری نیست؛ اما همچنان گزینه‌ی خوبی برای محیط‌های شلوغ به‌نظر نمی‌رسد.
هدفون TCH Boom Trap L30 با اینکه قیمت کمتری دارد؛ اما کیفیت صدای آن بهتر است و جایی که مدل L10 در پوشش بازه‌ی میانی و کنترل دیستورشن ضعیف عمل‌ می‌کند، هدفون L30 عملکرد بهتری از خود نشان می‌دهد.
در زمینه‌ی طراحی، مدل L10 نسبت به L30، طراحی جذاب‌تری دارد و با نمایشگر کشیده روی بدنه، حس‌و‌حال مدرن‌تری به کاربر القا می‌کند. در برقراری تماس، L10 از L30 کیفیت صدای بهتر دارد و باگ مربوط‌به قطع‌شدن اتصال به آیفون نیز در آن وجود ندارد؛ اما از طرفی حساسیت فرامین لمسی در هدفون TCH مدل Boom Trap L30 بالاتر است. از نظر شارژدهی هر دو گزینه عملکرد یکسانی دارند.
برند TCH در بازه‌ی قیمتی مشابه، سه هدفون دیگر نیز دارد که قبلاً آن‌ها را در زومیت بررسی کردیم. اگر شفافیت صدای خواننده، در صدر اولویت‌هایتان قرار دارد و از طرفداران سبک‌های آکوستیک و رپ هستید، هدفون S33 که کمی از دو مدل دیگر گران‌تر است، کیفیت صدای بهتری در میان مدل‌های TCH دارد.
هدفون TCH مدل S33 از قابلیت ANC (نویز کنسلینگ فعال) نیز بهره می‌برد؛ اما اگر دنبال مدلی با طراحی زیباتر هستید، می‌توانید سراغ N23 بروید که طراحی آن مشابه هدفون ناتینگ است. مدل T60 نیز قیمت کمتر و کیفیت ساخت پایین‌تری دارد؛ اما مانند مدل‌های S33 و L30 دارای تفکیک صدای بهتری در پخش آهنگ‌ها هستند."
0,"این روزها بازار ساعت‌های هوشمند اقتصادی با ظاهری پریمیوم و تقریباً تمام قابلیت‌هایی که از این پوشیدنی‌های محبوب انتظار داریم، حسابی داغ است؛‌ دیگر گذشت زمانی‌ که تست‌های قابل‌ اطمینان سنجش ضربان قلب و سطح اکسیژن خون و حتی پایش خواب تنها محدود به اپل واچ و گلکسی واچ بود. بگذریم که کم‌کم چشم‌هایمان دارد به دیدن قابلیت‌های لوکس‌تری مانند پاسخ به تماس در پوشیدنی‌های اقتصادی و حتی از برند‌های کمترشناخته‌شده عادت می‌کند. 
در بازار تقریباً اشباع‌شده از ساعت‌ها و مچ‌بندهای هوشمند با محدودیت‌ها و قابلیت‌های خاص خود، محصولات گلوریمی شیائومی توانسته‌اند در مدت یکی‌-دو سال، با استفاده از فرمول ظاهر جذاب، کیفیت ساخت بالا، حسگرهای دقیق و صدالبته برچسب قیمتی مقرون‌به‌صرفه، محبوبیت قابل‌ توجهی بین کاربران پیدا کنند. ساعت هوشمند Glorimi M2 Max که به‌تازگی برای بررسی به دست زومیت رسید، با پر کردن تقریباً تمام باکس‌هایی که خرید آن را ارزشمند می‌کند، به‌راحتی در فهرست 
بهترین ساعت‌ها و مچ‌بند‌های هوشمند بازار ایران
 قرار می‌گیرد.
بی‌اغراق بگویم؛ گلوریمی M2 Max جزو معدود ساعت‌هایی بود که در حین بررسی احساس کردم که باید یکی از آن‌ها را برای خودم داشته باشم! آن هم نه‌ به‌خاطر صفحه‌نمایش پرنور یا حسگرهای بسیار دقیق و قابلیت تماس بی‌دردسر با‌ آیفون؛ بلکه به‌خاطر رابط کاربری فوق‌العاده‌‌ی نوتیفیکیشن‌ها! 
اما پیش از اینکه بخواهم درباره‌ی نمایش منحصر‌به‌فرد نوتیفیکیشن‌ها صحبت کنم، اجازه دهید بررسی را با نگاهی سریع به مشخصات کلی و طراحی ساعت شروع کنم.
GPS داخلی	
فضای ذخیره‌سازی
۴ گیگابایت (ذخیره عکس، آهنگ و ضبط صدا)
ساعت Glorimi M2 Max از صفحه‌نمایش دایره‌ای بزرگ ۱٫۶ اینچی در فریمی از جنس آلیاژ روی بهره می‌برد و با آن دکمه‌ی چرخان و دکمه‌ی اکشن آلومینیومی و بند مگنتی مشکی/نارنجی که البته در رنگ‌های مشکی/آبی،  مشکی/قرمز و سفید/آبی هم موجود است، ظاهر جذاب و پریمیومی دارد. ابعاد ۴۶٫۸ میلی‌متری ساعت جلوه‌ی قابل‌ قبولی روی مچ‌های باریک دارد و وزن ۵۰ گرمی آن در استفاده‌ی طولانی مشکلی ایجاد نمی‌کند؛ هرچند بند مگنتی در روزهای داغ تابستان به‌شدت باعث تعریق می‌‌شود.
گلوریمی M2 Max از درجه‌ی مقاومت IP68 دربرابر گردوخاک و نفوذ آب تا عمق ۱٫۵متر به‌مدت ۳۰ دقیقه بهره می‌برد؛ به‌همین‌خاطر برای ثبت فعالیت‌های شنا در استخر مناسب نیست. درون جعبه به‌جز بند مگنتی، یک بند سیلیکونی اضافی همراه با محافظ صفحه‌نمایش و کابل شارژ مغناطیسی قرار داده شده است.
صفحه‌نمایش Glorimi M2 Max تقریباً بی‌عیب‌ونقص است؛ امولد ۱٫۶ اینچی ۶۰ هرتز با وضوح ۴۸۰ در ۴۸۰ پیکسل و روشنایی ۱۳۵۰ نیت که یک‌سروگردن از ساعت‌های هم‌قیمت با صفحه‌نمایش‌های ۶۰۰ نیتی بالاتر است. رنگ‌ها در این ساعت زنده و درخشان به‌چشم می‌آیند، تراکم‌پیکسلی به‌حدی است که آیکون‌ها شارپ و واضح به‌نظر می‌رسند و متن‌ها به‌راحتی قابل خواندن هستند، حتی زیر نور آفتاب تابستان. اما به‌دلیل نبود حسگر نور محیط، خبری از روشنایی خودکار نیست و باید به‌طور دستی نور صفحه‌نمایش را تنظیم کنید.
ساعت گلوریمی جزو معدود ساعت‌هایی محسوب می‌شود که به‌معنای واقعی کلمه بین اکوسیستم‌های مختلف تبعیض قائل نمی‌شود و با پشتیبانی‌ کامل از زبان و منوی فارسی، برای کاربران ایرانی بهینه شده است. تغییر زبان ساعت هم بلافاصله و بدون نیاز به راه‌اندازی مجدد انجام می‌شود و اتفاقاً ترجمه‌ی کلمات دقیق و روان هستند.
ساعت گلوریمی از سیستم‌عامل اختصاصی سازگار با iOS و اندروید و پردازنده‌ای دوهسته‌ای با موتور گرافیکی ۲٫۵ بعدی برای نمایش واچ‌فیس‌های متحرک با حس‌وحالی سه‌بعدی استفاده می‌کند. در این بازه‌ی قیمتی نباید انتظار عملکرد بی‌عیب‌ونقص از ساعت داشت و گاهی شاهد کمی لگ در گوشه‌وکنار سیستم‌عامل هستیم؛ برای مثال، نمایش ساعت پس از بلندکردن مچ یا جابه‌جایی بین صفحه‌ها با کمی تأخیر همراه است. انیمیشن واچ‌فیس‌های متحرک هم کمی کُند اجرا می‌شود.
من Glorimi M2 Max را با نسخه‌ی 1.0.5 فرم‌ور با گوشی آیفون بررسی کردم و به‌احتمال‌زیاد، مشکل لگ در به‌روزرسانی‌های آتی برطرف شود. خوشبختانه در طول بررسی، با هیچ باگی رو‌به‌رو نشدم و نمایش اعلانات و تماس بدون تأخیر بود؛ اتصال بلوتوث 5.3 هم همواره برقرار بود و برخلاف اکثر ساعت‌های هم‌رده، مشکلی با حفظ اتصال با گوشی آیفون نداشت.
این ساعت همچنین از چهار گیگابایت فضای ذخیره‌سازی برای ذخیره‌ی عکس، آهنگ و ضبط صدا بهره می‌برد. انتقال عکس و آهنگ از طریق اپلیکیشن همراه ساعت به‌نام HaWoFit انجام می‌شود و حتی در گوشی آیفون هم امکان‌پذیر است.
سیستم‌عامل Glorimi M2 Max در عین شباهت به بسیاری از OSهای ساعت‌های هوشمند دیگر، از ویژگی منحصر‌به‌فرد جالبی بهره می‌برد که شیائومی از آن به‌عنوان «Split Screen Browser» یاد می‌کند. درحالی‌که در اکثر ساعت‌ها، سوایپ چپ و راست صرفاً بین اپلیکیشن‌های مختلف جابه‌جا می‌شود، سوایپ راست در Glorimi M2 Max صفحه‌ی کوچکی را به‌صورت اسپلیت در گوشه‌ی چپ صفحه‌ی اصلی نمایش می‌دهد. در این فضای کوچک می‌توانید زمان و تاریخ، دسترسی‌سریع به نوتیفیکشن‌ها و فهرست کامل اپلیکیشن‌ها را ببینید؛ همچنین می‌توانید با نگه‌داشتن انگشت در این فضا، شورت‌کاتی برای دسترسی به حداکثر چهار اپلیکیشن تعریف کنید.
رابط‌ کاربری ساعت شیائومی ساده، تمیز و سرراست است و از ژست‌های استانداردی برای دسترسی به بخش‌های مختلف ساعت بهره می‌برد؛ با فشردن دکمه‌ی چرخان، فهرست اپلیکیشن‌ها باز می‌شود که می‌توانید چینش آن‌ها را از بخش تنظیمات ساعت تغییر دهید. با چرخاندن این دکمه در صفحه‌ی اصلی بین وا‌چ‌فیس‌ها جابه‌جا می‌شوید، در اپ موسیقی حجم صدا را کنترل می‌کنید و در صفحات دیگر اسکرول می‌کنید. اگر هم Always-on و Raise-to-wake را برای افزایش عمر باتری فعال نکرده باشید، با فشردن دکمه‌ی چرخان می‌توانید صفحه‌ی ساعت را روشن کنید.
دکمه‌ی دوم نیز به‌طور پیش‌فرض شورت‌کاتی برای صفحه‌ی ورک‌اوت‌ها است، اما می‌توانید هر اپلیکیشن دیگری را با آن جایگزین کنید. سوایپ پایین تنظیمات سریع را نشان می‌دهد که شامل تنظیم روشنایی، حالت Do Not Disturb، حالت سایلنت، قابلیت Raise-to-wake، حالت پاور سیوینگ، تنظیمات واچ‌فیس و صدا، حالت AOD و چندین گزینه‌ی دیگر می‌شود.
سوایپ راست Split Screen و سوایپ چپ بین چند اپلیکیشن پرکاربرد ازجمله نمای کلی از فعالیت، تست ضربان قلب، سطح اکسیژن خون، استرس، پایش خواب، کنترل موسیقی و آب‌وهوا جابه‌جا می‌شود و می‌توانید برخی از این شورت‌کات‌ها را حذف کنید. در نهایت، سوایپ بالا صفحه‌ی نوتیفیکیشن‌ها را نشان می‌دهد.
اغراق نمی‌کنم؛ Glorimi M2 Max در بین تمام ساعت‌های هوشمند موردبررسی زومیت، بهترین پیاده‌سازی نمایش اعلانات را دارد. از پشتیبانی کامل و بی‌عیب‌ونقص از زبان فارسی و ایموجی‌ها که بگذریم، انگار برای اعلانات ساعت شیائومی هیچ محدودیتی تعریف نشده است! اول اینکه نوتیفیکیشن‌ها بسته به اپلیکیشن، در دسته‌بندی‌های مجزا قرار می‌گیرند و هر اپلیکیشن آیکون رسمی خودش را دارد. قابلیت اسکرول نیز برای هر نوتیفیکیشن فعال است تا بتوانید پیام‌ها را تقریباً به‌طور کامل بخوانید (تنها موردی که کامل نشان نمی‌دهد، لینک است). 
در هر دسته‌بندی هم تا دلتان بخواهد، نوتیفیکیشن ذخیره می‌شود؛ مثلاً تعداد نوتیفیکیشن‌های دسته‌بندی شبکه‌ی اجتماعی ایکس به بیش از ۶۰تا رسید و همین‌طور ادامه داشت! برای مقایسه، 
واچ پرو CMF ناتینگ
 فقط ۱۰ مورد اعلان را نگه می‌دارد و اعلانات جدید جای قبلی را می‌گیرند.
اکوسیستم بسته‌ی اپل اجازه‌ی سازگاری بسیاری از ساعت‌های هوشمند را با آیفون نمی‌دهد و پشتیبانی‌ از قابلیت تماس معمولاً جزو اولین قابلیت‌هایی است که زیر تیغ انحصارگرایی اپل می‌رود؛ بااین‌حال، با Glorimi M2 Max می‌توانید به‌راحتی به آیفون متصل و به‌جز ارسال پاسخ سریع، از تمام قابلیت‌های این ساعت از جمله پاسخ‌به‌تماس بهره‌مند شوید.
پاسخ‌به‌تماس با ساعت شیائومی بدون مشکل و تأخیر انجام می‌شود و عملکرد اسپیکر و میکروفون برای استفاده در محیط کم‌سروصدا رضایت‌بخش است. ساعت ویبره‌ی نسبتاً ضعیفی دارد و برای بیدارشدن از خواب مناسب نیست؛ اما می‌توانید از چند رینگ‌تون مختلف برای آلارم و زنگ تماس استفاده کنید که حجم صدای مناسبی دارد.
سیستم‌عامل اختصاصی Glorimi M2 Max از هیچ فروشگاه اپلیکیشنی پشتیبانی نمی‌کند و باید با همان اپ‌های از‌ قبل نصب‌شده روی ساعت سر کنید که اکثر نیازهای کاربر را برآورده می‌کنند؛ ازجمله اپلیکیشن آب‌وهوا، ماشین‌حساب، لاک ساعت با رمزعبور، پیدا کردن گوشی، کنترل شاتر دوربین، آلارم، استاپ‌واچ، تایمر، آلبوم تصاویر، ریمایندر، چراغ‌قوه، تایمر 
پومودورو
، ضبط صدا، کنترل موسیقی و چهار مینی‌گیم. البته امکان همگام‌سازی اطلاعات اپلیکیشن Health آیفون با ساعت وجود دارد، اما جای Strava خالی است.
کنترل شاتر متأسفانه فقط با رابط کاربری دوربین اپلیکیشن HaWoFit کار می‌کند، اما کنترل موسیقی امکان پخش آهنگ از خود ساعت یا حتی ذخیره‌ی آهنگ را حتی برای آیفون فراهم کرده است. ضبط صدا هم از آن دسته اپ‌هایی به‌حساب می‌آید که معمولاً به‌طور پیش‌فرض در ساعت‌های هوشمند یافت نمی‌شود؛ هرچند کیفیت ضبط صدای Glorimi M2 Max چنگی به‌دل نمی‌زند.
در اپلیکیشن ساعت می‌توانید به مجموعه‌ی متنوع و رنگارنگی از واچ‌فیس‌ها با پنج استایل متفاوت برای حالت AOD دسترسی داشته باشید. اکثر وا‌چ‌فیس‌ها بسیار شلوغ هستند و تعدادی زیادی از آن‌ها از المان‌های متحرک بهره می‌برند که شاید با تمام سلیقه‌ها همخوانی نداشته باشد. خوشبختانه امکان استفاده از واچ‌فیس کاستوم وجود دارد و فرایند نصب آن روی ساعت کمتر از ۳۰ ثانیه زمان می‌برد. در بخش شخصی‌سازی واچ‌فیس می‌توانید از بین ۵ استایل مختلف انتخاب کنید، هرچند فونت ساعت بیش‌ازحد ساده است و به پای طراحی واچ‌فیس‌های رسمی نمی‌رسد.
ساعت هوشمند Glorimi M2 Max از شتاب‌سنج و حسگر «پیشرفته‌» ضربان قلب با قابلیت محاسبه سطح اکسیژن خون (SpO2) و شتاب‌سنج بهره می‌برد، اما خبری از ژیروسکوپ یا حسگر دمای پوست و نور محیط نیست؛ بااین‌حال، بسیاری از قابلیت‌های سلامت مورد نیاز کاربر در این ساعت دردسترس است؛ ازجمله سنجش ۲۴‌ساعته‌ی ضربان‌ قلب، هشدار ضربان قلب، سنجش اکسیژن خون، پایش خواب، یادآور مصرف آب و تحرک، تست استرس، ردیاب عادت ماهانه، تمرین تنفس و قابلیت جدیدی به‌نام Mood که به‌ نظر می‌رسد ارتباط نزدیکی با تست استرس داشته باشد.
اما صرف ارائه‌ی قابلیت‌های سلامت کافی نیست؛ باید بتوان به نتایج آن‌ها اعتماد کرد. خوشبختانه ساعت شیائومی عملکرد فوق‌العاده دقیقی در تست‌های سلامت و پایش خواب از خود نشان داد، به‌طوری که می‌توان Glorimi M2 Max را به افرادی که هدفشان از خرید ساعت هوشمند، پایش وضعیت سلامت است، با خیال راحت توصیه کرد. همان‌طور که در جدول می‌بینید، نتایج تست سه قابلیت سلامت ساعت شیائومی تقریباً با نتایج گلکسی واچ ۴ که حسگرهای دقیقی دارد، برابری می‌کند.
معمولاً در این بازه‌ی قیمتی انتظار زیادی از دقت حسگرها یا حتی گام‌شمار ندارم، اما Glorimi M2 Max در تمام تست‌ها مرا غافلگیر کرد. نتایج پایش خواب کاملاً دقیق است و گام‌شمار به‌طرز فوق‌العاده‌ای ۱۰۰ قدم را تنها با اختلاف یک قدمی ثبت کرد. 
ساعت شیائومی از بیش از صد ورک‌اوت مختلف پشتیبانی می‌کند و تمام آن‌ها از خود ساعت قابل مشاهده و انتخاب هستند. ازآنجاکه ساعت درجه‌ی مقاومت 5ATM ندارد، خبری هم از ورک‌اوت شنا در لیست فعالیت‌های ورزشی نیست. برای فعالیت‌های ورزشی هم اطلاعاتی مانند تعداد گام‌ها، میزان کالری سوزانده‌شده، مدت زمان فعالیت، ضربان قلب و سرعت گام‌برداشتن ثبت می‌شود.  گلوریمی M2 Max از GPS داخلی بی‌بهره است، اما نقشه‌ی اپلیکیشن موقعیت‌یابی درست و دقیقی دارد. 
از نظر عمر باتری، Glorimi M2 Max وضعیت بسیار خوبی دارد. شیائومی ظرفیت باتری را ۳۶۰ میلی‌آمپرساعت اعلام کرده و مدعی است در حالت استندبای حدود ۲۰ روز و در استفاده‌ی سنگین بین ۳ تا ۵ روز دوام می‌آورد.
در بررسی من، درحالی‌که روشنایی ۵۰ درصد، AOD و BT Switch غیرفعال، دریافت اعلانات فعال، پایش مدام ضربان قلب، استرس و سطح اکسیژن فعال، و حدود نیم ساعت تماس و فعالیت ورزشی در روز انجام شد، شارژ ساعت حدود شش روز دوام آورد. اگر قابلیت AOD و BT Switch را فعال کنید، احتمالاً عمر باتری به حدود ۳ روز کاهش یابد. شارژ ساعت هم با کابل مغناطیسی اختصاصی انجام می‌شود و صفرتاصد آن حدود دو ساعت طول می‌کشد.
ساعت هوشمند Glorimi M2 Max از بسیاری از جهات محصول جذابی است و با توجه به برچسب قیمتی حدوداً سه میلیون تومانی، ویژگی‌های برجسته‌ای دارد که خریدش را ارزشمند می‌کند؛ ازجمله صفحه‌نمایش امولد پروضوح و پرنور، پشتیبانی کامل از زبان فارسی در منو و پیام‌ها، حسگرهای بسیار دقیق، قابلیت تماس حتی با آیفون، پیاده‌سازی فوق‌العاده‌ی نمایش اعلانات و عمر باتری رضایت‌بخش. 
اما از سوی دیگر، این ساعت اقتصادی محدودیت‌هایی هم دارد؛ ازجمله نبود GPS داخلی، نبود امکان نصب اپلیکیشن‌های جانبی، نبود قابلیت پاسخ به پیام (در گوشی‌های اندرویدی امکان ارسال پاسخ سریع وجود دارد) و نبود پشتیبانی از درجه‌ی مقاومت 5ATM برای ثبت فعالیت شنا.
اگر برایتان ارسال پیام، نصب اپلیکیشن‌های جانبی و GPS داخلی اهمیت دارد، می‌توانید به خرید 
گلکسی واچ ۴
 فکر کنید که با وجود اینکه سه سال از عمرش می‌گذرد، تقریباً دوبرابر Glorimi M2 Max قیمت دارد و البته با آیفون هم سازگار نیست. 
گلکسی فیت ۳
 تقریباً با M2 Max هم‌قیمت است و درجه‌ی مقاومت 5ATM، عملکرد سریع و قابلیت تشخیص سقوط ارائه می‌دهد، اما از GPS داخلی، قابلیت تماس و نصب اپ پشتیبانی نمی‌کند.
ساعت 
CMF Watch Pro
 ناتینگ هم در کنار ظاهر جذاب و  GPS داخلی، از حسگرهای دقیق و پاسخ‌گویی با تماس سازگار با آیفون بهره می‌برد، اما در زمان بررسی از باگ‌های نرم‌افزاری متعددی رنج می‌برد.
برند گلوریمی به‌جز مدل M2 Max، دو مدل M2 و M2 Pro نیز دارد که M2 مدل ارزان‌تر و Pro مدل گران‌تر است و ظاهر لوکس‌تری دارد. مدل مکس و پرو از پردازنده‌ی یکسان بهره می‌برند، اما مدل پرو صفحه‌نمایش کمی کوچک‌تر و دو بند اضافی در جعبه دارد و از فضای ذخیره‌سازی در آن خبری نیست. مدل M2 صفحه‌نمایش یکسانی با پرو دارد، اما از پردازنده‌ی احتمالاً ضعیف‌تری بهره می‌برد. هر سه مدل از نظر ویژگی‌ها و قابلیت‌ها تفاوتی با هم ندارند.
مشخصات تمام محصولات گلوریمی را می‌توان از 
وب‌سایت رسمی گلوریمی
 مشاهده کرد. خوشبختانه این محصولات از ۱۲ ماه خدمات پس از فروش شامل ۶ ماه گارانتی تعویض بهره می‌برند و امکان ثبت درخواست خدمات و استعلام اصالت از وب‌سایت 
glorimi.ir
 ممکن است."
1,"فرض کنید درحال‌ خروج از خانه یادتان می‌آید که لپ‌تاپ یا کامپیوترتان را خاموش نکرده‌اید یا نزدیک کامپیوترتان نیستید و می‌خواهید آن را زمانی که در آشپزخانه هستید، خاموش کنید. جدای از برنامه‌های مدیریت و 
اتصال به کامپیوتر از راه دور
 ازطریق اینترنت مثل، Anydesk یا TeamViewer، روش‌های آسان و برنامه‌های سبکی وجود دارند که شما را سریع‌تر به هدف می‌رسانند.
تفاوت روش خاموش کردن کامپیوتر و لپ‌تاپ توسط گوشی با برنامه‌های کنترل از راه دور اینجاست  که این روش به‌واسطه‌ی اتصال به شبکه‌ی محلی امنیت بیشتری دارد و پورت خاصی را در معرض خطر نفوذ قرار نمی‌دهد. اما مشکل این روش محدودیت در فاصله است و فقط تا محدوده‌ای می‌شود روی آن حساب کرد که امکان اتصال به شبکه وای‌فای خانگی فراهم باشد.
برای خاموش کردن لپ‌ تاپ و کامپیوتر با گوشی می‌توانید سراغ برنامه‌ی مایکروسافت Remote Desktop یا Unified Desktop بروید که در بین 
بهترین برنامه های کنترل لپ تاپ با گوشی
 نیز قرار می‌گیرند و با برقراری ارتباط بین گوشی و لپ‌تاپ ازطریق شبکه وای‌فای امکان خاموش کردن سیستم را فراهم می‌کنند.
برای اجرای فرایند خاموش کردن لپ تاپ و کامپیوتر با گوشی، نیاز به شبکه‌ی وای‌فای و ویندوز Pro یا Enterprise دارید. متأسفانه قابلیت Remote Desktop روی ویندوز ویرایش Home دردسترس نیست؛ بنابراین اگر ویندوز هوم دارید باید ابتدا به‌فکر ارتقاء ویندوز یا 
نصب ویندوز
 باشید.
قابلیت Remote Desktop معمولاً به طور پیش‌فرض روی ویندوز فعال است؛ اما برای بررسی یا فعال‌کردن آن، مراحل زیر را روی ویندوز ۱۰ یا ۱۱ طی کنید:
۱. تنظیمات ویندوز (
Settings
) را باز کنید.
۲. از پنجره‌ی باز شده روی 
System 
بزنید.
۳. از منوی چپ یا راست روی 
Remote Desktop
 بزنید.
۴. اگر گزینه‌ی 
Enable Remote Desktop
 خاموش است، آن‌ را روشن کنید.
اکنون امکان اتصال برنامه‌های کنترل از راه‌دور به سیستم وجود دارد و می‌توانید با نصب یکی از برنامه‌هایی که در ادامه معرفی می‌کنیم، فرایند را ادامه دهید. دقت کنید در قسمت مشخص‌شده با فلش شماره (۲) نام سیستم برای ورود در گوشی نمایش داده می‌شود؛ درادامه به آن نیاز دارید.
خاموش کردن لپ‌تاپ یا کامپیوتر با استفاده از گوشی با کمک برنامه Unified Remote به‌سادگی مراحل زیر انجام می‌شود:
۱. ابتدا این برنامه را ازطریق وب‌سایت رسمی روی لپ‌تاپ و سپس از گوگل‌پلی یا اپ‌استور روی گوشی خود نصب کنید.
۲: فرایند نصب را طبق دستورالعمل ادامه دهید و در مسیر دلخواه نصب کنید. فقط توجه کنید که در زمان نصب گزینه‌ی 
Add Windows Firewall Exceptions
 را فعال کنید. بعد از نصب، برنامه را اجرا کنید تا صفحه‌ای در مرورگر پیش‌فرض باز شود و وضعیت سرور برنامه را مشاهده کنید.
۳: گوشی را به شبکه وای‌فای خانه وصل کنید (ابزار تغییر آی‌پی نباید استفاده شوند) و برنامه 
Unified Remote
 را روی گوشی اجرا کنید. سپس روی دکمه‌ی سبزرنگ 
I'VE INSTALLED THE SERVER
 پایین صفحه بزنید.
۴: پیامی برای تأیید اتصال ازطریق بلوتوث نمایش داده می‌شود که می‌توانید آن را نیز فعال کنید تا بدون شبکه‌‌ی وای‌فای هم امکان کنترل لپ‌تاپ را داشته باشید.
۵: اکنون پیامی برای دریافت مجوز‌های لازم نمایش داده می‌شود، روی 
Allow 
بزنید.
۶: پیام برقراری اتصال به کامپیوتر به‌نمایش درمی‌آید؛ برای کنترل لپ‌تاپ روی دکمه سبزرنگ پایین صفحه 
(LET'S GET STARTED)
 بزنید.
۷: در این صفحه روی 
SKIP AND CONTINUE
 بزنید.
۸: برای توقف و ادامه‌ی خودکار در زمان برقراری تماس، باید دسترسی به تماس‌‌ها را بدهید؛ البته می‌توانید این مجوز را رد کنید.
۹: نمای کلی از ابزار برنامه را مشاهده می‌کنید. برای خاموش کردن لپ‌تاپ روی 
Power 
بزنید.
۱۰: از بین گزینه‌های موجود امکان قفل‌ صفحه، خاموش یا ری‌استارت کردن نیز وجود دارد که در حالت رایگان دردسترس هستند و برای قابلیت‌های بیشتر باید نسخه‌ی پولی آن را تهیه کنید.
برای اتصال گوشی به سیستم‌عامل ویندوز ابتدا برنامه‌ی مایکروسافت Remote Desktop را روی گوشی خود نصب کنید. آیکون برنامه را به‌خاطر بسپارید زیرا نام آن بعداز نصب به 
RD Client
 تغییر می‌کند و ممکن است در پیدا کردن آن بین سایر برنامه‌ها دچار مشکل شوید!
اگر 
گوشی آیفون
 دارید باید نسخه‌ی سازگار با این پلتفرم‌ را دانلود و نصب کنید.
اکنون برای اتصال گوشی به لپ‌تاپ ویندوزی هردو دستگاه را به یک شبکه‌ی وای‌فای متصل کنید و برنامه Remote Desktop را راه‌اندازی و مراحل زیر را طی کنید؛ فراموش نکنید که درصورت استفاده از ابزار تغییر آی‌پی اتصال برقرار نخواهد شد:
۱: روی دکمه‌ی 
Accept 
بزنید تا امکان استفاده از برنامه فراهم شود.
۲: در زبانه‌ی 
PCs 
که از پایین صفحه انتخاب می‌شود، روی علامت به‌علاوه (
+
) گوشه بالا سمت راست تصویر بزنید و گزینه 
Add PC
 را انتخاب کنید.
۳: در ردیف اول می‌توانید آی‌پی کامپیوتر یا لپ‌تاپ در شبکه‌ی وای‌فای یا نام آن را (که در زمان فعال‌سازی Remote Desktop در ابتدای مقاله اشاره کردیم) وارد کنید.
۴: در ردیف بعدی از بین گزینه‌ها، 
Add user account
 را انتخاب و اطلاعات حساب کاربری ویندوزتان را وارد کنید.
۵: اکنون لپ‌تاپ شما اضافه شده است. روی آن بزنید و در پنجره‌ی باز شده روی 
CONNECT
 بزنید و تمام! حالا می‌توانید از روی گوشی درهرجایی از خانه که هستید کامپیوترتان را قفل، خاموش یا ری‌استارت کنید.
فرایند اتصال آیفون به ویندوز با برنامه‌ی Remote Desktop تفاوت چندانی با اندروید ندارد.
برنامه‌های مختلف دیگری نیز برای اتصال گوشی به کامپیوتر یا لپ‌تاپ به لپ‌تاپ از راه دور ازطریق اینترنت وجود دارند که باوجود مزیت استفاده از راه‌دور، ریسک مورد حمله قرار گرفتن دستگاه‌ها را بالا می‌برند."
1,"بعضی مواقع برای دسترسی آسان‌ و آفلاین به ویدئوهای یوتیوب بهتر است آن‌ها را دانلود کنیم؛ اما چگونه می‌توان اینکار را انجام داد؟
باوجود نقش بسیار مهمی که یوتیوب در آموزش آنلاین و کسب‌و‌کارها دارد، به کاربران بدون اشتراک امکان دانلود مستقیم ویدئوهای موجود را نمی‌دهد و گزینه‌ی دانلود را تنها برای کاربران 
یوتیوب پریمیوم
 در دسترس قرار می‌دهد. در ادامه نحوه‌ی دانلود از یوتیوب در دستگاه‌های مختلف از جمله ویندوز، آیفون و اندروید را شرح می‌دهیم.
برخی کاربران، استفاده از نرم‌افزارها را برای دانلود ویدئو‌های یوتیوب در کامپیوتر به روش‌های آنلاین ترجیح می‌دهند. برای این دسته از کاربران گزینه‌های متعددی وجود دارد و می‌توانند با یک بار نصب نرم‌افزار، هر ویدیویی را
 از یوتیوب دانلود کنند. اپلیکیشن 4K Video Downloader که در ادامه روش استفاده از آن را توضیح می‌دهیم، یکی از بهترین‌ برنامه‌های موجود برای دانلود از یوتیوب به‌شمار می‌رود.
برای دانلود ویدیو از طریق 4K Video Downloader، ابتدا وارد وب‌سایت آن شوید و نرم‌افزار را دانلود کنید. پس از نصب و اجرای برنامه می‌توانید دانلود ویدیوهای دلخواهتان را آغاز کنید.
علاوه‌بر نرم‌افزارهای دانلود از یوتیوب که به نصب نیاز دارند، می‌توان از ابزارهای مبتنی‌بر وب نیز برای دانلود ویدیوها استفاده کرد. وب‌سایت‌های AceThinker و U2Convert و Y2mate از بهترین ابزارهای آنلاینی هستند که می‌توانید برای دانلود ویدیو از آن‌ها کمک بگیرید. این وب‌‌سایت‌ها معمولاً عملکرد یکسانی دارند؛‌ ازاین‌رو در ادامه تنها روش دانلود از وب‌سایت AceThinker را شرح می‌دهیم.
ابزار آنلاین AceThinker به شما امکان می‌دهد ویدئوها را از وب‌سایت‌های مختلف (یوتیوب، ویمئو و...) بدون محدودیت و به‌صورت رایگان دانلود کنید. این ابزار مبتنی‌بر وب با همه‌ی مرورگرها از جمله سافاری و اج و کروم سازگاری دارد.
اگر از کاربرانی هستید که اپلیکیشن‌ها را به سرویس‌های تحت وب ترجیح‌ می‌دهید، توصیه‌ی ما استفاده از برنامه‌ی NewPipe، یکی از محبوب‌ترین اپلیکیشن‌های موجود است که البته اپلیکیشن آن به‌صورت رسمی در پلی استور موجود نیست؛ اما می‌توانید از طریق لینک زیر، آن را دانلود کنید.
 درانتها می‌توانید فهرست ویدیوهای دانلودشده یا در حال دانلود را در بخش Settings و سپس Downloads مشاهده کنید.
علاوه‌بر راهکارهایی مثل اپلیکیشن‌ها و سرویس‌های مبتنی‌بر وب، تلگرام نیز می‌تواند روش مناسبی برای دانلود ویدیو باشد. اپلیکیشن تلگرام دارای ربات‌های مختلفی است که به‌منظور دانلود ویدئو یا موسیقی ایجاد شده‌اند.
آیفون برخلاف گوشی‌های اندرویدی امکان ذخیره‌‌ی مستقیم و آسان از طریق اپلیکیشن‌ها را ندارد. درواقع محدودیت‌های سیستم‌عامل iOS امکان نوشتن اپلیکیشن برای این منظور و توزیع آن در اپ استور را از بین می‌برد. دانلود اپلیکیشن از منابع ناشناس برای 
گوشی آیفون
 هم به آسانی اندروید نیست و درنهایت، باید به‌دنبال راهی دیگر برای دانلود فیلم از یوتیوب باشید.
بهترین روش برای دانلود از یویتوب در گوشی‌های آیفون، استفاده از وب‌سایت‌های مبتنی‌بر وب همچون AceThinker است که در بخش قبل به آن‌ها اشاره کردیم.
شما از چه راهکاری برای دانلود ویدیو از یوتیوب استفاده می‌کنید؟ نظرات و تجربیات خود را در بخش دیدگاه‌ها با ما و دیگر کاربران زومیت در میان بگذارید.
برای دانلود از یوتیوب می‌توانید از وب‌سایت‌هایی که به صورت آنلاین همچون AceThinker استفاده کنید.
برای دانلود از یوتیوب در اندروید می‌توانید از اپلیکیشن‌هایی همچون 4K Video Downloade استفاده کنید یا از طریق بات‌های تلگرامی دانلود ویدیو را انجام دهید."
1,"نوار وظیفه‌‌ی ویندوز از حدود ۳۰ سال قبل، بخشی جدایی‌ناپذیر از ویندوز بوده است و اولین‌بار در ویندوز ۹۵ ارائه شد. این بخش، عنصری فوق‌العاده‌مهم در سیستم‌عامل دسکتاپ مایکروسافت به‌حساب می‌آید که به مدیریت کارهای در حال اجرا، مشاهده‌ی نوتیفیکیشن‌ها و حتی به‌عنوان لانچری برای برنامه‌های شما عمل می‌کند. 
تسکبار ویندوز در طول زمان تکامل یافته و تغییرات زیادی کرده؛ اما حتی پس‌ از این همه سال، همچنان مشکلاتی دارد که بارزترین آن‌ها، نبود شخصی‌سازی است. 
شما در ویندوز قطعاً می‌توانید رنگ تسکبار را تغییر دهید و آیکون‌ها را به سمت چپ یا راست بچینید، اما این تقریباً تمام کاری است که می‌توان انجام داد.
نصب جایگزین‌های تسکبار ویندوز ۱۱ تجربه‌ی کاربری بهتری به‌ارمغان می‌آورد و علاوه‌براین می‌توانید 
نوار وظیفه (Taskbar) ویندوز را با راهکارهایی ساده بهینه‌سازی کنید
؛ بنابراین، اگر تاکنون این کار را انجام نداده‌اید، در ادامه به دلایلی برای اینکه چرا شخصی‌سازی تسکبار ویندوز ۱۱ ایده‌ی خوبی است اشاره می‌کنیم.
کمبود گزینه‌های شخصی‌سازی برای تسکبار ویندوز ۱۱ به‌دلایل مختلفی مشکل‌ساز است و یکی از آن‌ها صرفاً به زیبایی‌شناسی ارتباط دارد. درحالی‌که پلتفرم‌هایی مثل macOS داک دارند که باعث می‌شود دید بهتری روی والپیپر داشته باشیم، ویندوز همواره بخشی از صفحه را با تسکبار اشغال می‌کند  به‌سختی می‌توانید جزئیاتی از تصویرزمینه‌ی خود را از  روی نوار وظیفه تشخیص دهید. 
خوشبختانه، نرم‌افزارهای متفرقه‌ی متعددی برای جایگزینی با تکسبار وجود دارند که گزینه‌های بسیار بیشتری در اختیار شما قرار می‌دهند. اگر به‌دنبال نرم‌افزار رایگان هستید، TranslucentTB ابزاری عالی محسوب می‌شود. می‌توانید ظاهر پیش‌فرض تسکبار را با استایل شفاف سنتی‌تر جایگزین یا پس‌زمینه‌ی این بخش را کاملاً حذف کنید و اجازه دهید والپیپر ویندوز، کل صفحه را اشغال کند.
نرم‌افزارهای دیگری مانند StartAllBack نیز گزینه‌های مشابهی ارائه می‌دهند، اما رایگان نیستند.
شاید تسکبار را به‌عنوان مکانی برای نگه‌داشتن آیکون‌های برنامه‌ها بشناسید، اما کاربردهای این بخش می‌تواند بسیار بیشتر باشد؟ مایکروسافت فقط اجازه می‌دهد نرم‌افزارها را روی نوار وظیفه سنجاق کنید، اما Start11 ساخته‌ی استارداک آن را بسیار کاربردی‌تر می‌کند. این برنامه به کاربر کمک می‌کند پوشه‌ها را به تسکبار پین کند و آیکون‌ها همچنین می‌توانند فراتر از لینک ساده به File Explorer عمل کنند.
Start11 گزینه‌ای برای پین‌کردن منوی پوشه دارد؛ جایی‌ که محتوای پوشه به‌طور مستقیم ازطریق تسکبار نمایش داده می‌شود. ویژگی مذکور قابلیت‌های دیگری مثل بازکردن چندین زیرپوشه و مشاهده‌ی محتوای آن‌ها را ارائه می‌دهد. دیگر نیازی نیست File Explorer را باز کنید و برای یافتن فایل مورد نظر، بین بخش‌های مختلف جابه‌جا شوید.
یکی دیگر از دلایل خوب برای شخصی‌سازی تسکبار، به‌ویژه در ویندوز ۱۱، امکان جابه‌جایی و تغییر اندازه‌ی واقعی آن است. 
ویندوز ۱۱ رابط کاربری را تا حد زیادی ساده کرده و تسکبار در نتیجه‌ی این موضوع آسیب دیده؛ زیرا همیشه در پایین صفحه چسبیده است و ابعاد ثابتی دارد.
با برنامه‌هایی مثل Start11 می‌توانید کاری کنید که تسکبار دوباره قابل جابه‌جایی شود. البته Start11 تمام قابلیت‌های کامل را برنمی‌گرداند، اما حداقل می‌توانید تسکبار را در بالای صفحه داشته باشید، که بسیاری از کاربران ترجیح می‌دهند همین‌ کار را انجام دهند.
برای اعمال شخصی‌سازی‌های پیش‌فرض ویندوز ۱۱ روی تکسبار، ابتدا Settings را باز کنید و سپس به‌ مسیر Personalization > Taskbar بروید. در این بخش گزینه‌های مختلفی برای تغییر رنگ، تغییر محل، مخفی‌کردن نوار وظیفه و موارد دیگر وجود دارد که می‌توانید آن‌ها را به‌دلخواه خود تنظیم کنید.
اگر داک macOS را دوست دارید، خوشبختانه برنامه‌ای به نام ObjectDock برای شما وجود دارد. این نرم‌افزار از استارداک می‌تواند نوار وظیفه‌ را با رابط کاربری جدیدش جایگزین کند که بیشتر یادآور داک macOS است؛ این یعنی مجموعه‌ای از آیکون‌های بزرگ‌تر بدون پس‌زمینه دریافت می‌کنید. نرم‌افزار مذکور همچنین روش دیگری برای ارائه‌ی فضای بیشتر به والپیپر محسوب می‌شود.
آیکون‌های ثابت تسکبار ویندوز نسبتاً خسته‌کننده هستند، اما ObjectDock انیمیشن‌های بسیار جالبی برای حرکت ماوس روی نوار وظیفه دارد. به‌صورت پیش‌فرض با حرکت ماوس روی داک، آیکون‌ها بزرگ‌تر می‌شوند که تجربه‌ی کاربری را بسیار سرگرم‌کننده‌تر و پویاتر می‌کند. این ابزار همچنین باعث می‌شود به‌راحتی ببینید روی کدام نماد کلیک می‌کنید. البته می‌توان انیمیشن دیگری برای حرکت ماوس روی آیکون‌ها انتخاب کرد.
موارد اشاره‌شده در مقاله‌ی فوق، مهم‌ترین دلایلی هستند که شاید بخواهید تسکبار ویندوز خود را شخصی‌سازی کنید. همچنین در 
آموزش وسط‌چین کردن آیکون‌های در نوار وظیفه ویندوز ۱۰
 می‌توانید این بخش را مثل ویندوز ۱۱ به‌سمت راست یا وسط جابه‌جا کنید."
1,"منوی استارت از زمان ویندوز ۹۵، یکی ارکان اصلی سیستم‌عامل‌ مایکروسافت بوده و در طول سال‌ها، به‌طور چشم‌گیری تکامل یافته است. این تکامل و تغییر، از ویندوز ۸ شدت گرفت و در جدیدترین نسخه‌ی ویندوز، به اوج خود رسید. تا جایی که قابلیت‌هایی چون یافتن فایل‌ها و جست‌وجو در اینترنت، تنها دو مورد از بیش از 
۱۰ ویژگی کاربردی منو استارت ویندوز ۱۱
 هستند.
با‌این‌همه، درست مانند هر قابلیت نرم‌افزاری دیگری، منوی استارت ویندوز نیز ممکن است گاهی اوقات دچار مشکل شود، بی‌پاسخ بماند یا به طور کامل ناپدید شود؛ بنابراین به‌عنوان موردی دیگر از 
آموزش رفع مشکلات متداول ویندوز ۱۱
، این بار به نکات و ترفند‌های لازم برای بازگرداندن منوی استارت به حالت عادی می‌پردازیم.
پیش از اشاره به راه‌حل‌های کمی پر دردسرتر، با دو مورد ساده ولی کاربردی شروع می‌کنیم.
یکی از راه‌حل‌های سنتی برای حل کردن مشکلات هر سیستم کامپیوتری که در بسیاری از مواقع نیز به رفع مشکل می‌انجامد، ریستارت کردن آن است. اگر به دلیل دردسترس نبودن منوی استارت به گزینه‌ی ریستارت کردن سیستم دسترسی ندارید، می‌توانید از دو راهکار زیر استفاده کنید: 
۱. ریستارت از طریق کلیدهای میانبر Ctrl‌+‌Alt‌+‌Del یا Alt+F4 در دسکتاپ
۲. ریستارت از طریق کلید پاور فیزیکی
گاهی اوقات شاید منوی استارت را تنها به دلیل مخفی شدن تسک‌بار (به دلیل تغییر ناگهانی تنظیمات آن) مشاهده نکنید. برای بررسی این موضوع مطابق زیر عمل کنید:
برای ویندوز ۱۱:
برای ویندوز ۱۰:
ریستارت فایل اکسپلورر ویندوز می‌تواند افزون بر بخش مدیریت فایل، بسیاری از مشکلات مربوط‌ به منوی استارت و تسک‌بار را نیز برطرف کند.
نکته:
 اگر پس از ریستارت کردن، ویندوز اکسپلورر به طور خودکار باز نشد، با زدن کلید‌های ترکیبی 
Win+R
، پنجره‌ی Run را باز کنید و پس از وارد کردن عبارت 
explorer.exe
، اینتر را بزنید.
اگر ریستارت کردن فایل اکسپلورر به رفع مشکلات منوی استارت کمکی نکرد، می‌توان ریستارت کردن چندین سرویس دیگر ویندوز را که با منوی استارت در ارتباط هستند امتحان کرد.
برخی اوقات، باز نشدن منوی استارت تنها به‌دلیل باگی در ویندوز است؛ به‌روزرسانی ویندوز، اغلب می‌تواند چنین مشکلاتی را برطرف کند.
 
تنظیمات به‌روزرسانی ویندوز را با استفاده از دکمه‌ی زیر باز کنید و روی 
Check for Updates
 بزنید و به‌روزرسانی‌های موجود را نصب کنید.
اگر نرم‌افزارهای پیش‌فرض خود ویندوز (آن‌هایی از مایکروسافت استور قابل به‌روزرسانی هستند) باعث ایجاد مشکل در منوی استارت شده باشند، رجیستر کردن دوباره‌ی آن‌ها می‌تواند کارساز باشد. برای این‌‌کار به‌صورت زیر عمل کنید:
فایل‌های خراب سیستم‌عامل می‌توانند باعث اختلال در منوی استارت شوند؛ با استفاده از ابزارهای داخلی System File Checker (به اختصار SFC) و DISM، می‌توان اکثر این فایل‌ها را تعمیر کرد. برای این‌‌کار به‌صورت زیر عمل کنید:
اگر هیچ‌‌یک از راه‌حل‌های ذکر شده، نتوانست مشکلات منوی استارت شما را حل کند، به‌عنوان آخرین راه‌حل، می‌توانید کامپیوتر خود را بازنشانی (Reset) کنید.
به‌خاطر داشته باشید که با Reset کردن، ویندوز شما به حالت پیش‌فرض خود برمی‌گردد و تمامی نرم‌افزار‌ها، درایورها و تنظیمات شما حذف می‌شوند.
برای ویندوز ۱۱: 
برای ویندوز ۱۰:
پس از اینکه با استفاده از روش‌های یاد شده، مشکل پاسخگو نبودن یا غیرفعال شدن منوی استارت ویندوز را حل کردید، می‌توانید با دنبال کردن مواردی چون 
آموزش شخصی‌سازی منو استارت در ویندوز ۱۰
 و ۱۱، این قابلیت کاربردی سیستم‌عامل مایکروسافت را هرچه بیش‌تر با نیازهای خود سازگار کنید.
آیا تا‌به‌حال با منوی استارت ویندوز دچار مشکل شده‌اید؟ چه روشی به حل مشکل شما انجامید؟ دیدگاه‌های خود را با ما به‌اشتراک بگذارید."
1,"پیش‌نیازهای سخت‌افزاری برای نصب ویندوز ۱۱ باعث شده است بسیاری از کاربرانی که کامپیوترهای قدیمی یا رایانه‌هایی با سخت‌افزار ضعیف دارند، امکان استفاده از این سیستم‌عامل را نداشته باشند. افزون‌بر این، 
ویندوز 11
 به‌واسطه‌ی قابلیت‌های جدیدش نسبت‌به سایر نسخه‌های قدیمی‌تر اندکی سنگین‌تر شده است و یکی دیگر از علت‌های نصب‌نشدن یا تجربه‌ی نامطلوب ویندوز 11 در دستگاه‌های قدیمی محسوب می‌شود.
مایکروسافت برای نصب نسخه‌ی استاندارد ویندوز ۱۱، وجود حداقل چهار گیگابایت رم، ۶۴ گیگابایت فضای ذخیره‌سازی، مادربرد UEFI و پشتیبانی‌کننده از Secure Boot و از همه مهم‌تر تراشه‌ی 2.0 TPM را الزامی می‌داند که بسیاری از رایانه‌ها فاقد آن هستند. این تمام ماجرا نیست؛ ویندوز 11 به‌صورت رسمی تنها روی پردازنده‌های مدرن مانند تراشه‌های نسل ۸ اینتل پشتیبانی می‌شود.
اگر شما هم رایانه‌ی قدیمی و ناسازگار با ویندوز ۱۱ دارید، خبر خوب اینکه «Tiny11» به‌عنوان یک ویرایش غیررسمی و سبک‌شده‌ی ویندوز 11، قابلیت‌های اضافه‌ی این سیستم‌عامل را حذف کرده و پیش‌نیازهای نصب آن را دور می‌زند تا بتوانید به‌راحتی نسخه‌ی سبک‌تر این سیستم‌عامل را روی کامپیوتر خود نصب کنید و کم‌نقص‌ترین تجربه‌ی ویندوز 11 را داشته باشید.
Windows 11 Tiny یکی از پروژه‌های گروه NTDev محسوب می‌شود که با تغییر برخی 
تنظیمات ویندوز 11
، و البته حذف برخی 
قابلیت های ویندوز 11
، پیش‌نیازهای مزاحم برای نصب سیستم‌عامل مذکور را از بین می‌برد و به‌راحتی می‌توان آن را روی رایانه‌های قدیمی و ضعیف نیز نصب کرد.
با نصب Tiny11 نباید انتظار داشته باشید همه‌ی قابلیت‌های نسخه‌ی کامل ویندوز ۱۱ دردسترس شما باشد اما اکثر ویژگی‌های اصلی آن همچنان مثل نسخه‌ی اصلی قابل استفاده خواهند بود.
نکته‌ی مهم:
 امکان دارد به‌دلیل دورزدن پیش‌نیازهای سخت‌افزاری نصب ویندوز ۱۱ در Tiny11، پس‌از نصب این نسخه‌ی سفارشی و سبک روی برخی کامپیوترها با مشکلاتی مثل صفحه‌ی آبی، عدم کارکرد صحیح برخی قطعات و ویژگی‌ها مواجه شوید. البته این پروژه با انتشار آپدیت‌های جدید سعی دارد باگ‌ها و مشکلات گزارش‌شده را برطرف سازد.
سبک ترین ویندوز 11 که آن را با نام Tiny11 می‌شناسیم تنها به هشت گیگابایت از فضای درایو کامپیوتر شما و ۲ گیگابایت رم نیاز دارد؛ همچنین پیش‌نیاز وجود TPM را دور می‌زند. این پروژه حتی 
امکان نصب ویندوز ۱۱ را روی کامپیوتری که فقط ۲۰۰ مگابایت رم دارد نیز ارائه می‌دهد
 اما در سناریوی مذکور سرعت پایینی خواهد داشت.
ویندوز 11 تاینی فقط حدود شش گیگابایت از فضای ذخیره‌سازی را اشغال می‌کند درحالی‌که بخشی از این فضا را برنامه‌های ابتدایی مثل نوت‌پد، Paint و ماشین‌حساب پُر کرد‌ه‌اند و برنامه‌های حذف‌شده و سایر برنامه‌های دیگر را می‌توان از طریق مایکروسافت استور نصب کرد. ناگفته نماند که این ویرایش از سوی مایکروسافت به‌روزرسانی نمی‌شود و باید ازطریق صفحه‌ی NTDev نسبت‌به دانلود و نصب نسخه‌های جدید اقدام کنید. 
به‌هر حال، Windows 11 Tiny باوجود همه‌ی محدودیت‌هایش که البته برای بسیاری افراد خیلی هم اهمیت ندارد، ابتکاری جالب برای استفاده‌ در کامپیوتر و لپ‌‌تاپ‌ قدیمی و همچنین رایانه‌های مجهز به سخت‌افزار ضعیف محسوب می‌شود. در ادامه به روش دانلود و نصب فایل ISO سیستم‌عامل Tiny11 می‌پردازیم.
این ویرایش سبک‌شده از ویندوز 11 نه از سایت مایکروسافت بلکه از سایت توسعه‌دهنده‌ی آن قابل دریافت است. اما روش بوتیبل کردن و نصب آن تفاوتی با نسخه‌های استاندارد ویندوز ندارد.
پس از چند دقیقه با پرشدن نوار سبزرنگ و نمایش Ready ساخت فلش بوتیبل Windows 11 Tiny به اتمام می‌رسد.
پس‌از پایان نصب، با دنبال‌کردن دستورالعمل‌های روی صفحه، وارد محیط سیستم‌عامل Tiny11 خواهید شد. برای دنبال‌کردن مراحل کامل و تصویری نصب ویندوز 11 و نحوه‌ی فرمت کردن درایوها می‌توانید 
آموزش نصب ویندوز 11 با فلش
 را بخوانید. همچنین در ادامه می‌توانید ویدیویی از روش ساخت فلش قابل بوت سبک ترین ویندوز 11 را مشاهده کنید.
درصورت تمایل برای آشنایی با ویژگی‌های کمتر شناخته‌شده‌ی جدیدترین سیستم‌عامل دسکتاپ مایکروسافت می‌توانید سری به مقاله‌ی 
ترفندهای مخفی ویندوز ۱۱
 بزنید. اگر همچنان نمی‌توانید به‌ هردلیلی از این سیستم‌عامل استفاده کنید، 
ترفند های ویندوز 10
 به‌شما کمک می‌کند از امکانات جذاب این سیستم‌عامل نهایت بهره را ببرید."
1,"راهنمای خرید انواع محصولات مانند 
راهنمای خرید بهترین گوشی هوشمند
، 
راهنمای خرید گوشی های اپل
، راهنمای خرید 
بهترین هدست گیمینگ
، 
بهترین هارد اکسترنال
 و سایر موارد را در این صفحه بخوانید."
1,آرشیو مقالات تخصصی بررسی موبایل، تبلت، لپ تاپ، کامپیوتر و دیگر گجت های دنیای فناوری را در این صفحه از زومیت ببینید.
1,ویدیوهای مختلف شامل بررسی ویدیویی، نگاه نزدیک، زوم کست و دیگر مطالبی که حاوی فیلم یا کلیپ هستند
1,به‌روزترین اخبار فناوری و تکنولوژی شامل مقالات مختلف در حوزه های موبایل، تبلت، لپ تاپ، کامپیوتر و دیگر مباحث حوزه فناوری در این آرشیو ببینید.
1,آموزش کامپیوتر و آموزش ویندوز، آموزش ویندوز 10 و آموزش لینوکس، اوبونتو و آموزش دیگر مباحث مرتبط با کامپیوترها - با خواندن این مقالات از گذراندن کلاس های کامپیوتر بی نیاز خواهید شد.
1,"PowerToys را شاید بتوان یکی از ابتکاری‌ترین نرم‌افزارهای مایکروسافت برای ویندوز به‌حساب آورد. پاورتویز قابلیت‌های بسیار کاربردی و ابزارهای جانبی سودمندی را بدون نیاز به دخالت در رجیستری و خطرات ناشی از آن به ویندوز اضافه می‌کند که سطح بهره‌وری از این سیستم‌عامل را چندین برابر افزایش می‌دهد. در این مطلب، به‌معرفی کامل این ابزار پرداخته و نحوه‌ی استفاده از ماژول‌های آن را آموزش می‌دهیم.
پاورتویز درواقع یک مجموعه ابزار محسوب می‌شود که داخل آن ماژول‌های متعددی برای ویرایش، شخصی‌سازی و تغییر عملکرد و رفتار بخش‌های مختلف رابط کاربری ویندوز و تعدادی دیگر ابزارهای  جانبی هستند که به‌صورت پیش‌فرض در ویندوز وجود ندارند و می‌توانند برای مقاصد مختلف با استفاده از میانبری که برای آن‌ها درنظر گرفته شده، مورد استفاده قرار بگیرند.
پاورتویز اولین بار برای ویندوز ۹۵ توسعه داده شد و در زمان ویندوز XP نیز یک نسخه‌ی سازگار با آن منتشر شد اما بعد از آن، این پروژه مدت‌ها متوقف شد تا اینکه مایکروسافت در سپتامبر ۲۰۱۹ آ‌ن‌ را احیا و برای ویندوز ۱۰ به‌صورت متن‌باز منتشر کرد. هم‌اکنون از آن زمان تا به‌امروز این ابزار به‌صورت مرتب به‌روزرسانی شده و در هربار به ماژول‌های جدیدی مجهز شده است.
این مجموعه ابزار در ابتدا برای کاربران ماهر یا در اصطلاح پاور یورزها در جهت افزایش بهره‌وری آنان در هنگام کار با سیستم‌عامل ساخته شده بود و نامش از همین اصطلاح برگرفته شده است اما امروز از جمله ابزارهایی شناخته می‌شود که نصب آن در کنار سایر برنامه‌های ضروری پس‌از نصب ویندوز  برای همه‌ی افراد توصیه می‌شود. اگر برای اولین بار است که نام این ابزار را می‌شنوید یا تاکنون با آن کار نکرده‌اید، در این مقاله مروری بر قابلیت‌های جذاب و کاربردی آن خواهیم داشت. پس با زومیت همراه باشید.
پاورتویز با ویندوز ۱۰ نسخه ۱۹۰۴۱ و بالاتر و تمامی نسخه‌های ویندوز ۱۱ سازگار است اما تنها از سیستم‌های ۶۴ بیتی پشتیبانی می‌کند. این ابزار را می‌توانید هم از فروشگاه مایکروسافت و هم از صفحه‌ی گیت‌هاب پروژه‌ی پاورتویز دانلود کنید. برای دانلود این ابزار از گیت‌هاب، آخرین نسخه در ابتدای صفحه با برچسب Latest قرار می‌گیرد، از کشوی Assets فایل نصبی با پسوند EXE را متناسب با معماری پردازنده خود (x64 یا arm64) پیدا و روی آن کلیک کنید تا دانلود آغاز شود.
پس از دانلود و نصب پاورتویز، آن را از منوی استارت ویندوز اجرا کنید. رابط کاربری بخش تنظیمات پاورتویز بسیار ساده و شبیه رابط کاربری تنظیمات ویندوز ۱۱ است. به‌جز منوی مربوط‌به هر ماژول، دو منوی Dashboard و General در ابتدای نوار ناوبری سمت چپ وجود دارند.
از منوی Dashboard می‌توانید همه‌ی ماژول‌ها را از یک ناحیه کنترل کنید و ماژول‌های بلااستفاده را خاموش کنید و میانبر آن‌ها را نیز ببینید. از منوی General نیز می‌توانید کارهای مختلفی از جمله پشتیبان‌گیری از شخصی‌سازی‌ها، شخصی‌سازی ظاهر برنامه، به‌روزرسانی و مواردی از این دست را مدیریت کنید.
برای کارکرد بهتر پاورتویز و دسترسی به تنظیمات پیشرفته‌تر بهتر است اجرای پیش‌فرض پاورتویز را روی حالت ادمین تنظیم کنید. برای این‌کار از همین منو و از قسمت Administrator mode، گزینه‌ی Always run as administrator را فعال کنید. همچنین برای اجرای پاورتویز در هر بار بوت‌شدن ویندوز باید گزینه‌ی Run at Startup را از این بخش فعال کنید؛ زیرا تا زمانی‌که خود برنامه پاورتویز در پس‌زمینه فعال نباشد، ماژول‌های آن نیز عمل نخواهند کرد.
پاورتویز به‌جز منوی اصلی خود، یک میانبر در نوار وظیفه دارد که با کلیک روی آن، منویی شبیه به Quick Settings ویندوز 11 باز می‌شود که به‌وسیله‌ی آن می‌توانید به وضعیت فعالیت ماژول‌ها و همچنین بازکردن ابزارهای جانبی دسترسی سریع‌تری داشته باشید. در ادامه ماژول‌های پاورتویز را معرفی و کاربرد هر یک را توضیح می‌دهیم.
جدیدترین قابلیت پاورتویز که طی آخرین آپدیت به آن اضافه‌شده، ماژول Advanced Paste است که برای اولین‌بار پای هوش مصنوعی را به این ابزار باز کرده است. این ماژول درواقع نسخه‌ی هوشمندتری از کلیپ‌بورد ویندوز است که بخشی برای تایپ دستورات مختلف دارد تا بتوان خروجی کلیپ‌بورد را به‌کمک هوش مصنوعی شخصی‌سازی کرد و تغییر داد.
به‌بیان دقیق‌تر فرض کنید که متنی را در کلیپ‌بورد دارید و می‌خواهید لحن این جمله را تغییر دهید، تنها کافی است داخل این کادر متنی، درخواست خود را بنویسید و بعد از پردازش، جمله‌ی تغییریافته در متن پیست خواهد شد. برای این‌که از این بخش استفاده کنید، لازم است تا API Key مختص‌به‌خود را از پنل کاربری سایت OpenAI دریافت کرده و با انتخاب گزینه‌ی Enable در این بخش وارد کنید تا فعال شود.
کلیپ‌بورد پاورتویز به‌صورت پیش‌فرض با میان‌بر 
Win+Shift+V
 باز می‌شود و به‌جز قابلیت مذکور، می‌توانید با انتخاب هریک از گزینه‌های زیر، نحوه پیست‌شدن محتوا را تغییر دهید که درحال‌حاضر بیشتر برای برنامه‌نویسان کاربرد دارد:
احتمالاً بارها برای شما پیش آمده است که نیاز داشته باشید تا پنجره‌ای را همواره روی پنجره‌های دیگر داشته باشید یا اصطلاحاً روی پنجره‌های دیگر Pin کنید تا نگاه شما از محتوای آن قطع نشود و پس‌ از انتخاب پنجره‌ای دیگر، زیر پنجره‌ی فعال قرار نگیرد.
با استفاده از قابلیت Always On Top می‌توانید یک یا هر چند پنجره‌ی مورد نظرتان را با استفاده از میان‌بر 
Win+Ctrl+T
 در فوکوس خود نگه دارید. این میانبر البته به سلیقه‌ی شما می‌تواند تغییر کند.
پنجره‌هایی که با این فرمان روی سایر پنجره‌ها قرار می‌گیرند با یک کادر رنگی مشخص می‌شوند که می‌توان نمایش این کادر را غیرفعال یا رنگ و ضخامت آن را از قسمت Appearance & behavior شخصی‌سازی کرد.
این ماژول برای زمانی که قصد دارید به‌صورت موقت از به خواب رفتن یا خاموش شدن سیستم خود جلوگیری کنید و تمایل ندارید تا تنظیمات پروفایل عملکردی و مصرف انرژی سیستم خود را تغییر دهید، کاربرد دارد. اگر این گزینه را فعال کنید، می‌توانید از قسمت Mode تنظیم کنید که: 
همچنین اگر می‌خواهید در طول این‌ مدت صفحه نیز روشن بماند کافی است گزینه Keep screen on را فعال کنید.
شاید برای شما پیش آمده باشد که در هنگام مرور وب یا مشاهده‌ی یک تصویر، یک رنگ خاص توجه شما را جلب کرده باشد و شما دقیقاً همان رنگ را بخواهید در جایی دیگر (مثلاً فتوشاپ) به‌کار بگیرید. دراین‌صورت شما نیاز به کد رنگی آن خواهید داشت.
قابلیت Color Picker این اجازه را می‌دهد تا در هر برنامه و پنجره‌ای با استفاده از میان‌بر 
Win+Shift+C 
انتخاب کننده‌ی رنگ را باز کرده و با حرکت موس روی هر شیء، کدرنگی آن‌ را مشاهده کنید. این امکان بخصوص برای گرافیست‌ها به‌منظور اصلاح و یکدست‌تر کردن رنگ تصاویر کاربرد دارد. 
افزون‌براین با کلیک روی هر قسمت پنجره‌ای باز می‌شود که کدرنگی بخش انتخاب‌شده را در سه فرمت HEX، RGB و HSL نشان می‌دهد و همچنین سابقه‌ای از رنگ‌های انتخاب‌شده را در سمت چپ به‌نمایش می‌گذارد.
در صورتی که نیاز به فرمت دیگری مانند CMYK داشته باشید،‌ از پنجره اصلی پاورتویز و قسمت Color formats می‌توانید، فرمت‌های رنگی دیگر را فعال کنید. موارد دیگری چون تغییر میان‌بر، تغییر فرمت رنگی پیش‌فرض و همچنین امکان نمایش نام رنگ از دیگر امکانات این بخش هستند.
این ماژول در Powershell در صورتی که تشخیص دهد دستور وارد شده مربوط‌به برنامه‌ای است که از دستورات خط فرمان پشتیبانی می‌کند اما هنوز در سیستم نصب نشده، پس از ارور پاورشل مبنی‌بر ناشناخته بودن آن، برنامه‌های پیشنهادی که امکان دارد بتوانند دستور مذکور را اجرا کنند را از طریق WinGET به کاربر پیشنهاد می‌دهد.
برای مثال فرض کنید که می‌خواهید پایتون را در پاورشل اجرا کنید و با دستور python با اروری مواجه می‌شوید. در ادامه WinGet وارد عمل شده و پکیج‌های پیشنهادی را لیست می‌کند که در نهایت با وارد کردن دستور نصب یکی از آن‌ها، بدون نیاز به هیچ کار دیگری، ابزار مورد نظر دانلود و نصب می‌شود.
توجه داشته باشید برای استفاده از این ماژول باید نسخه ۷٫۴ پاورشل را جداگانه نصب کنید. همچنین ماژول WinGet برای پاورشل نیز باید نصب شود که هر دو از همین بخش قابل نصب هستند. پس‌از این‌که نصب شدند درنهایت روی گزینه‌ی Install روبه‌روی Command Not Found کلیک کنید تا فعال شود.
این ماژول اجازه می‌دهد تا هر پنجره‌ی دلخواهی را انتخاب و از آن یک پیش‌نمایش در پنجره‌ای دیگر ایجاد کنید. این گزینه می‌تواند کاربردهای مختلفی داشته باشد، برای مثال برای برنامه‌هایی که امکان تغییر اندازه‌ی پنجره را ندارند، این امکان فراهم می‌شود تا قسمتی از آن‌ها را انتخاب و در یک پنجره کوچکتر نشان دهید، یا حتی می‌توانید کل فضای برنامه را انتخاب کنید تا برنامه در پنجره‌ی جدید باز شود. هم‌اکنون این پنجره‌ی جدید، امکان تغییر اندازه دارد.
این امکان گاهی برای مخفی کردن بخشی از محتوای یک برنامه (به‌خصوص برای سیستم‌هایی با چند مانیتور) و نمایش آن در پنجره‌ای مجزا نیز می‌تواند مناسب باشد. برحسب نوع کاربرد، دو گزینه برای این بخش وجود دارد:
این بخش درواقع نسخه‌ی مدرن‌شده‌ی تنظیمات Environment Variables در ویندوز است که به پاورتویز اضافه شده است. این قسمت که یکی از تنظیمات اساسی ویندوز به حساب می‌آید، دسته‌ای از پارامترها و مسیرهای مختلف را شامل می‌شود که برخی از پیش‌فرض‌های برنامه‌های مختلف در ارتباط با مواردی چون مسیر ذخیره‌ی برخی فایل‌های سیستمی و دایرکتوری‌های قابل شناسایی برای اجرای دستورات مختلف خط فرمان را تعیین می‌کند.
برای مثال این‌که فایل‌های موقت برنامه‌ها در کجا ذخیره شوند، از این بخش پیکربندی می‌شود. ویندوز به‌صورت پیش‌فرض مسیرهایی که باید برای کارکرد صحیح برنامه‌ها تعیین شوند (از جمله پوشه TEMP) را پس‌از نصب ویندوز تعیین می‌کند و برنامه‌ها و اجزای سیستم طبق همان پیش‌فرض اولیه عمل می‌کنند اما Environment Variables این اجازه را می‌دهد تا پیش‌فرض‌های اولیه‌ی سیستم‌عامل را به‌دلخواه خود و برحسب ضرورت تغییر دهید. 
در ویندوز ۱۱، می‌توان با جابه‌جا کردن پنجره به لبه یا گوشه‌ی نمایشگر، یا با نگه‌داشتن موس روی گزینه بزرگ‌کردن پنجره و استفاده از قابلیت Snap Layouts چینش پنجره‌ها را برای چندوظیفگی و مالتی‌تسکینگ بهینه‌تر تغییر داد. 
پاورتویز با استفاده از ابزار FancyZones اجازه می‌دهد تا به‌دلخواه خود چینش‌های شخصی‌سازی‌شده از پنجره‌ها را بسازید و موقعی که پنجره‌ها باز هستند، با نگه‌داشتن کلید Shift و درگ کردن پنجره‌ها،‌ هرکدام را به زون مورد نظر منتقل کنید. برای ایجاد یا ویرایش چینش‌های شخصی‌سازی‌شده می‌توانید از میان‌بر 
`+Win+Shift
 استفاده کنید و روی Create new layout ضربه بزنید و با استفاده از موس و کیبورد، چیش مورد نظر را بسازید. 
افزون‌بر این گزینه‌های بسیاری برای شخصی‌سازی رفتار پنجره‌ها موقع بازشدن وجود دارد. برای مثال می‌توانید تعیین کنید که هر پنجره‌‌ی جدید در زون مشخص‌شده توسط شما باز شود یا پنجره‌ها هنگامی که از حالت Snap از کناره‌ها خارج می‌شوند، وضعیت خود را حفظ کنند. همچنین گزینه‌ای برای جایگزین کردن Snap ویندوز با Snap پاورتویز وجود دارد تا پنجره‌ها مطابق الگوی تعریف‌شده‌ی شما به اطراف صفحه بچسبند. این‌ها تنها تعداد اندکی از قابلیت‌های این بخش هستند.
احتمالاً برای شما پیش آمده باشد که قصد انتقال یا حذف یک فایل را داشته‌اید و ویندوز به‌خاطر درگیربودن فایل در یک پروسه یا برنامه اجازه‌ی این‌کار را نمی‌دهد. در بسیاری از موارد ویندوز مشخص نمی‌کند که فایل در چه برنامه‌ای باز است که شما بتوانید آن را ببندید.
ابزار File Locksmith به‌شما می‌گوید که کدام پروسه باعث قفل‌شدن فایل شده است. برای این‌ کار کافی است روی فایل راست کلیک کرده و گزینه ?What's using this file را انتخاب کنید و از همان‌جا روی End task کلیک کنید تا برنامه بسته شود.
یک نکته اینکه ممکن است برخی برنامه‌ها که در حالت Administrator در حال اجرا هستند نشان‌ داده نشوند که در این‌ حالت کافی است فقط روی آیکون سپر بالا کلیک کنید تا این دسته از برنامه‌ها نیز نمایش داده شوند.
فایل اکسپلورر در ویندوز ۱۱ مانند نسخه‌های پیشین یک پنجره‌ی پیش‌نمایش دارد که مشاهده‌ی پیش‌نمایشی از برخی از فایل‌ها مانند عکس یا اسناد را ممکن می‌کند. فعال‌سازی پنجره‌ی پیش‌نمایش در فایل اکسپلورر از گزینه‌ی View، یا با میانبر Alt+P فعال می‌شود.
قابلیت پیش‌نمایش در فایل اکسپلورر تنها از فرمت‌های معدودی مانند عکس‌ها پشتیبانی می‌کند اما ابزار File Explorer add-ons پاورتویز، امکان پشتیبانی از پیش‌نمایش فرمت‌های دیگری چون svg، pdf و همچنین پیش‌نمایشی از فایل‌های متنی حاوی کد چون xml، py و json را که می‌تواند برای برنامه‌نویسان بسیار مفید باشد، فراهم می‌کند. یک امکان دیگر این بخش پشتیبانی از فرمت‌های بیشتر برای نمایش تصاویر بندانگشتی یا همان Thumbnail فایل‌هایی چون gcode و qoi است. 
این ابزار از پاورتویز ویرایش فایل‌ Hosts را بسیار آسان‌تر می‌کند. ویندوز به‌کمک فایل Hosts، درخواست‌هایی را که از یک آدرس اینترنتی مشخص به آدرس آی‌پی ارائه‌شده توسط DNS منتقل می‌شوند، به آی‌پی‌های تعیین‌شده در این فایل تغییر مسیر می‌دهد. درواقع این فایل بیشتر برای مسدود کردن ارتباط با یک سایت مشخص کاربرد دارد.
Hosts File Editor شما را از کپی، تغییرنام و ویرایش متنی فایل hosts بی‌نیاز می‌کند. پس از ورود به این بخش روی گزینه Launch Host File Editor کلیک کنید، روی New Entry کلیک کنید، در بخش Address، آدرس اینترنتی و در بخش Hosts، آی‌پی مورد نظر را وارد و روی Add ضربه بزنید. همچنین درصورتی که به‌صورت موقت قصد جلوگیری از ارتباط یک آدرس اینترنتی یا آ‌ی‌پی اصلی‌اش را دارید کافی است گزینه‌ی Active را فعال و دوباره غیرفعال کنید.
این ابزار بسیار کارآمد به‌شما اجازه می‌دهد تا اندازه عکس‌ها را به‌صورت دسته‌جمعی و بدون نیاز به بازکردن آن‌ها در ابعاد ازپیش‌تعریف‌شده تغییر دهید. برای تغییر ابعاد گروهی، تنها باید در فایل اکسپلورر تمامی فایل‌های عکس مد نظر را انتخاب کرده و با کلیک راست، Resize Pictures را انتخاب کنید.
سپس یک پنجره باز می‌شود که باید در آن ابعاد جدید مدنظر برای عکس‌ها را وارد کنید. گزینه‌های دیگری شامل حفظ نسخه‌ی اصلی عکس، حذف متادیتای غیرضروری یا نادیده گرفتن جهت آن نیز وجود دارد. پس از انتخاب تنظیمات مد نظر، روی دکمه‌ی Resize کلیک کنید.
Image Resizer در تنظیمات پاورتویز، به شما امکان می‌دهد تا تنظیمات پیش‌فرض تغییر ابعاد در پنجره‌ی تغییر ابعاد گروهی را تغییر دهید و گزینه‌های مدنظر سفارشی خود را وارد کنید. همچنین می‌توان سیستم انکودینگ پیش‌فرض عکس‌ها و نام‌گذاری عکس‌های جدید را تغییر داد.
با استفاده از قابلیت Keyboard Manager در پاورتویز می‌توان میانبرهای اختصاصی برای کیبورد تنظیم کرد. همچنین امکان تغییر نقش میان‌برهای کنونی کیبورد هم در این ابزار وجود دارد. همه‌ی قابلیت‌ها در بخش Keyboard Manager پاورتویز وجود دارند.
به‌عنوان مثالی از کارکرد Keyboard Manager، می‌توانید کلیدهای کم‌کاربرد خود را به کلیدهای کنترل پخش محتوای رسانه‌ای یا ناوبری مرورگر وب تبدیل کنید. شاید هم دوست داشته باشید کارایی میان‌برهایی همچون Ctrl+C را از کپی کردن، به عملکردی دیگر تغییر دهید!
در بخش Keyboard Manager در پاورتویز دو زیرمجموعه وجود دارد. در Remap Keyboard می‌توانید عملکرد تک کلید‌ها را تغییر دهید و در Remap Shortcuts هم میانبرها به عملکردهای جدید تغییر می‌کنند. همچنین می‌توان تعیین کرد که در هر برنامه به‌صورت جداگانه تغییرات انجام شود؛ مثلا در مرورگرها عملکرد پرینت از میان‌بر Ctrl+P به میانبر دلخواه تغییر کند.
برای تغییر میان‌برها وارد یکی از بخش‌های بالا شوید و سپس روی آیکون به‌علاوه کلیک کنید. در سمت چپ، عمکردهای کنونی کلیدها و میان‌برها دیده می‌شود و هر عملکرد جدیدی که وارد کنید، در پنجره‌ی سمت راست به نمایش در می‌آید. از آیکون سطل زباله هم می‌توان برای پاک کردن عملکردهای جدید استفاده کرد. پس از اعمال تنظیمات جدید، روی دکمه‌ی OK کلیک کنید. برای آشنایی کامل‌تر با این بخش می‌توانید مقاله‌ی 
نحوه تغییر عملکرد کلیدها و میانبرها در ویندوز ۱۰ و ۱۱
 را مطالعه کنید.
این ابزار برخی قابلیت‌های کاربردی به نشانگر موس اضافه می‌کند، از جمله میانبری برای پیدا کردن و فوکوس کردن روی موقعیت موس، هایلایت روی نشانگر موس و نمایش Crosshair. تمامی این موارد به‌صورت کامل از نظر از میان‌برها، رنگ پس‌زمینه، شفافیت و اندازه قابل شخصی‌سازی هستند.
یک قابلیتی که اخیراً به این بخش اضافه شده، Mouse Jump است که با فشردن میان‌بر 
Win+Shift+D
 پنجره‌ای از کل محیط ویندوز با اندازه‌ای کوچک‌تر را به‌نمایش درمی‌آورد و شما با حرکت دادن موس در هر قسمت و فشردن یک کلید، می‌توانید موس را به‌ناحیه‌ی مورد نظر ببرید. این ترفند بیشتر برای دستگاه‌هایی با نمایشگرهای بسیار بزرگ کاربرد دارد و اندازه‌ی پنجره‌ی پیش‌نمایش نیز قابل تغییر است.
یکی از خلاقانه‌ترین ابزارهای جدید پاورتویز، ماژول Mouse Without Borders است که به شما اجازه می‌دهد تا نشانگر موس خود را بین دستگاه‌های مختلف جابجا و آن‌ها را به‌صورت مستقل کنترل کنید. این کار با حرکت دادن موس به سمت لبه‌ی صفحه صورت گرفته و نشانگر از سمت دیگر در دستگاه ثانویه نشان داده می‌شود.
برای استفاده از این قابلیت لازم است تا همه‌ی سیستم‌ها به یک شبکه مشترک متصل باشند و همچنین پاورتویز در همه‌ی دستگاه‌ها نصب شده باشد. در ادامه باید از این بخش روی گزینه‌ی New Key کلیک کنید تا سیستم شما به‌عنوان کنترل کننده یک کلید منحصربه‌فرد ایجاد کند. در باقی دستگاه‌ها و در همین بخش باید روی Connect زده و کد نشان‌داده شده در دستگاه اول را به همراه اسم آن وارد و روی Connect بزنید تا به‌یکدیگر مرتبط شوند.
تا چهار دستگاه را می‌توان به‌وسیله‌ی موس کامپیوتر میزبان کنترل کرد. همچنین گزینه‌های مختلفی برای انعطاف‌پذیری بیشتر این ویژگی در این بخش وجود دارد از جمله؛ بازگشت موس به سیستم اول پس از پیمایش در آخرین دستگاه، اشتراک‌گذاری کلیپ‌بورد و امکان کپی فایل تا ۱۰۰ مگابایت از آن و میانبرهایی برای جابجایی بین کامپیوترها و همچنین قفل کردن سیستم‌های دیگر.
یکی دیگر از امکانات جذاب پاورتویز، قابلیت Peek است که اجازه می‌دهد تا با اشاره‌ی موس روی یک فایل و فشردن میانبر پیش‌فرض 
Ctrl+Space 
پیش‌نمایشی از فایل را بدون باز کردن آن مشاهده کنید. البته این ویژگی همچنان به‌اندازه Quick Look مک او اس عملکرد سریعی ندارد و یک مشکل بزرگ آن این است که باید فایل مورد نظر را انتخاب کنید و تنها با اشاره‌ی موس فعال نمی‌شود.
فرمت‌های رایج برای استفاده از این ویژگی پشتیبانی می‌شود؛ از جمله عکس‌ها، اسناد آفیس، فایل‌های PDF و همچنین فایل‌های متنی یا حاوی کد قابلیت نمایش سریع در ماژول Peek را دارند و حتی برخی از آن‌ها امکاناتی برای کار با فایل مانند PDF را ارائه می‌دهند.
کاربران ویندوز که از ابزارهایی همچون پاورشل (PowerShell) استفاده می‌کنند، در تغییر نام دسته‌جمعی فایل‌ها و پوشه‌ها فرایند دشواری در پیش دارند که در مطلب 
تغییر نام گروهی چند فایل در ویندوز
 به آن‌ها اشاره کرده‌ایم، اما اکنون در پاورتویز و به‌لطف یک رابط گرافیکی شسته‌رفته‌تر می‌توان به‌راحتی این کار را انجام داد. 
برای تغییر نام دسته‌جمعی فایل‌ها، در فایل اکسپلورر پس از انتخاب همه‌ی فایل‌ها کلیک راست کرده و Rename with PowerRename را انتخاب کنید. در پنجره‌ی جدید، می‌توانید عبارتی که قصد تغییر نامش را دارید و عبارت جایگزین آن‌ها را وارد کنید (Search for و Replace with). گزینه‌های کاربردی‌تر متعدد دیگری در این پنجره وجود دارند که مثلاً تغییر نام با حساسیت به کوچک و بزرگ بودن حروف، صرف‌ نظر از تغییر نام پوشه‌ها، تغییر پسوند فایل‌ها، شماره‌گذاری، سبک نام‌گذاری و موارد دیگر را در اختیار شما قرار می‌دهند.
PowerToys Run ابزارکی بسیار مفید و کاربردی شبیه Spotlight Search مک است که تقریباً هر دستورعمل کیوردمحوری را برای شما انجام می‌دهد. این ابزار درواقع پلاگین‌های مختلفی دارد  که به‌وسیله‌ی هرکدام،‌ می‌توانید کارهای مختلف انجام دهید.
کار اصلی این ماژول، جست‌وجو در بخش‌های مختلف ویندوز از جمله برنامه‌ها، فایل‌ها، پوشه‌ها، تنظیمات و سایر موارد دیگر است اما پلاگین‌های مختلفی برای اجرای دستورات مختلف درنظر گرفته شده‌اند. برای مثال با پلاگین ماشین حساب می‌توانید محاسبات را به‌صورت سریع در کادر جست‌وجو انجام دهید یا دستورات خط فرمان را بدون بازکردن برنامه اجرا کنید یا اعداد را از یک واحد اندازه‌گیری به واحد دیگری تبدیل کنید.
این ابزارک به‌صورت پیش‌فرض با میانبر 
Alt+Space
 فراخوانی می‌شود اما مانند سایر ابزارهای دیگر به‌سادگی قابل تغییر است. در کنار هر نتیجه‌ی جست‌وجو، آیکونی وجود دارد که با استفاده از آن می‌توان برنامه‌را به‌عنوان Administrator اجرا کرد، پوشه‌ی محل فایل اجرایی را باز کرد یا از مسیر نصب برنامه برای اجرای دستورات استفاده کرد.
مواردی مانند مدت تأخیر در نمایش تمامی دستورات، دسته‌بندی نتایج، تغییر تعداد نتایج نشان داده‌شده، تعیین نوع کاراکتر برای فراخوانی یک نوع پلاگین خاص و مواردی از این دست همگی قابل شخصی‌سازی هستند.
این ابزار بیشتر برای زبان‌های با الفبای لاتین و زمانی‌ که کاربران درهنگام تایپ می‌خواهند شکل دیگری از حروف از زبان‌های دیگر را تایپ‌ کنند کاربرد دارد. در هنگام تایپ، با نگه‌داشتن روی یک حرف و سپس انتخاب Space یا کلید‌های جهت‌نما (بسته‌ به انتخاب خودتان)، نواری در بالای صفحه از کاراکترهای هم‌شکل نشان داده می‌شود. در تنظیمات این بخش، گزینه‌هایی برای انتخاب زبان، موقعیت نوار، نمایش کد یونیکد کاراکتر و مرتب‌کردن نویسه‌ها برحسب میزان استفاده وجود دارد.
این ابزار کار مشاهده و ویرایش کلیدهای رجیستری را بسیار ساده‌تر می‌کند. به این‌صورت که فایل رجیستری موردنظر با پسوند reg. را به‌وسیله‌ی این ابزار باز کرده و می‌توانید از نوارهای ناوبری مختلف در سمت راست صفحه، مسیر کلید‌های رجیستری را به صورت درختی مشاهده کرده و با انتخاب هر کدام Value یا مقادیر هر کلید را ببینید.
امکان ویرایش درحال‌حاضر تنها به‌صورت متنی وجود دارد. پس‌از ویرایش می‌توانید مستقیم فایل را در رجیستری ویندوز اعمال کنید یا این‌که وضعیت فعلی کلید را در رجیستری ببینید. ضمناً می‌توان تنظیم کرد تا فایل‌های reg. به‌صورت پیش‌فرض با این ابزار باز شوند. فراموش نکنید که هنگام کار با این بخش 
بک آپ از رجیستری ویندوز
 را فراموش نکنید.
این ابزار برای اندازه‌گیری فواصل المان‌های مختلف صفحه برحسب پیکسل است. روش کار این ابزار به این‌صورت است که با میان‌بر 
Win+Shift+M
 یک نوار ابزار در بالای صفحه باز می‌شود، سه‌گزینه یکی برای اندازه‌گیری طول و عرض به‌صورت همزمان، یکی برای اندازه‌گیری عرض و دیگری برای اندازه‌گیری طول دردسترس قرار می‌گیرد و با انتخاب هریک و حرکت دادن نشانگر موس، فاصله‌ی بین دو قسمت مثلاً دو دکمه برحسب اختلاف کد رنگی آن‌ها نشان داده می‌شود. 
برخی گزینه‌های شخصی‌سازی همچون تغییر میزان حساسیت به رنگ‌ها،‌ تغییر رنگ خط‌کش، تغییر میان‌بر و چند مورد دیگر در تنظیمات این بخش دردسترس هستند.
ویندوز ۱۱ مجموعه‌ای کاربردی از میانبرهای عملیاتی را ارائه می‌کند. اما تعداد این میانبرها به‌قدری زیاد است که شاید بسیاری از افراد با آن‌ها آشنا نباشند؛ بنابراین در ابزار پاورتویز بخشی طراحی شده تا کاربران بتوانند به‌طور سریع میان‌برهای پرکاربرد در ویندوز را مشاهده کنند و اگر مشغول کار در محیط ویندوز یا کار با ابزار خاصی هستند،‌ با استفاده از آن میان‌برها، بهره‌وری و سرعت خود را افزایش دهند.
این ابزار به‌صورت پیش‌فرض با شورتکات 
/+Win+Shift
 فراخوانی می‌شود اما برای اجرای سریع‌تر صفحه راهنمای شورتکات‌ها، می‌توانید میان‌بر مذکور را به نگه‌داشتن کلید ویندوز تغییر دهید. به‌علاوه، می‌توان طیف رنگ و شفافیت منو را هم سفارشی کرد. برای آشنایی با کلیه‌ی شورتکات‌ها در ویندوز ۱۱ می‌توانید سری به مقاله 
کاربردی‌ترین شورتکات‌های ویندوز ۱۱
 بزنید.
یکی دیگر از ابزارهای فوق کاربردی پاورتویز، امکان استخراج متن از تصاویر یا همان OCR است. با استفاده از شورتکات 
Win+Shift+T
 این ابزار شروع به‌کار می‌کند و می‌توانید با کلیک و کشیدن کادر روی هر قسمت از عکسی که درون خود یک متن دارد، نوشتار را از تصویر استخراج کنید. با رهاکردن کلیک موس، هر مقدار از متن که شناسایی شود، در کلیپ‌بورد ویندوز ذخیره می‌شود و شما می‌توانید با Ctrl+V در هر برنامه متنی دیگر آن‌ را جای‌گذاری کنید.
متأسفانه این ابزار فعلاً از زبان فارسی پشتیبانی نمی‌کند اما عملکرد آن در استخراج متون انگلیسی عالی است. اگر نیاز دارید تا متون فارسی را از تصاویر استخراج کنید، می‌توانید از ابزار اسکرین‌شات خود ویندوز 11 یعنی Snipping Tool استفاده کنید.
در نهایت، آخرین ابزار پاورتویز Video Conference Mute نام دارد که اجازه می‌دهد در هنگام تماس‌های تصویری، وب‌کم و میکروفون خود را تنها با یک شورتکات غیرفعال کنید و همچنین با استفاده از یک نوار ابزار که در بالای صفحه نشان داده می‌شود، از قطع یا وصل بودن میکروفون و وب‌کم مطمئن شوید.
اگرچه با امکان جدیدی که در ویندوز ۱۱ اضافه‌ شده است، می‌توان قطع و وصل کردن گیرنده‌های صوتی و تصویری را از ناحیه تسک‌بار کنترل کرد و این بخش کارکرد خود را در ویندوز ۱۱ از دست داده است، اما برای افرادی که همچنان از ویندوز ۱۰ استفاده می‌کنند می‌تواند کاربردی باشد. در پایان این ابزار تنها زمانی کار می‌کند که PowerToys را در حالت Administrator اجرا کنید.
همان‌طور که دیدید، پاورتویز ابزارهای کاربردی متعددی را ارائه می‌کند. با استفاده از برخی از آن‌ها می‌توان وظایف را با سرعت و بهره‌وری بهتری در ویندوز انجام داد و از 
قابلیت های ویندوز 11
 به‌نحو احسن استفاده کرد. پاورتویز همیشه در مسیر توسعه قرار دارد. ماهیت متن‌باز بودن آن نیز به توسعه‌ی بهتر و سریع‌تر کمک می‌کند. درنتیجه فعال بودن دریافت به‌روزرسانی برای آن، قطعاً با دریافت امکانات بهتری برای شما همراه خواهد شد."
1,"مایکروسافت با انتشار ویندوز ۱۱ تغییرات بصری زیادی روی سیستم‌عامل دسکتاپ خود ازجمله بخش اکشن‌ سنتر، نواروظیفه، مرورگر فایل و منوی استارت اعمال کرد. به‌هرحال مشکلات ویندوز ۱۱ کم نیستند و کاربران هنگام انجام کارهای مختلف با باگ‌های مختلفی مواجه می‌شوند و به‌همین‌دلیل آشنایی با ایرادهای رایج و روش رفع آن‌ها اهمیت زیادی دارد.
باگ‌های ویندوز ۱۱ معمولاً در دو حالت رخ می‌دهند؛ نوع اول هنگام ارتقاء و نوع دوم پس نصب. برخی مشکلات 
ویندوز 11
 مستقیماً به نسخه‌ی جدید ربط دارند. به‌عنوان مثال شاید نصب ویندوز به‌دلیل مشکل تطبیق‌پذیری با برنامه یا سخت‌افزاری خاص دچار خطا شود یا این ایرادها می‌تواند به درایورها و نرم‌افزارهای امنیتی مثل آنتی‌ویروس مرتبط باشند.
بسیاری از باگ‌های ویندوز 11 مانند سایر نسخه‌های ویندوز ممکن است موقتی باشند و با ریستارت یا آپدیت ویندوز برطرف شوند، اما اگر در موقعیت‌های مختلف، همچنان باگی پابرجا باشد، می‌توانید از راهکارهای این مقاله برای برطرف کردن باگ‌ها استفاده کنید.
اگر کامپیوتر مجهز به ویندوز ۱۱ شما صدایی پخش نمی‌کند، راهکارهای مختلفی برای رفع این مشکل دردسترس شما است. عوامل مختلفی می‌توانند باعث بروز مشکل در خروجی صدای ویندوز ۱۱ شوند.
تنظیمات صدا را چک کنید
روی آیکون بلندگو در گوشه‌ی سمت راست، کلیک‌راست و Open sound settings را انتخاب کنید. در بخش Choose where to play sound مطمئن شوید که بلندگو یا هدفون مورد نظر شما به‌عنوان خروجی پیش‌فرض انتخاب شده باشد.
بررسی نصب بودن درایورهای کارت صدا
مشکل پخش‌نشدن صدا در ویندوز ۱۱ می‌تواند به نصب‌نبودن درایور کارت صدا ارتباط داشته باشد. برای بررسی این مورد در منوی استارت عبارت Device Manager را تایپ کنید و سپس بخش Sound, video and game controllers را باز کنید. اگر کنار سخت‌افزار صوتی شما علامت قرمزرنگ وجود داشت احتمالاً درایور آن به‌درستی نصب نشده است.
برای نصب جدیدترین نسخه‌ی درایور پس‌ از انتخاب سخت‌افزار صوتی خود روی دکمه‌ی Update Driver کلیک کنید. 
ویندوز به‌طور خودکار عملیات دانلود نصب جدیدترین درایورها را انجام خواهد داد و البته قبل‌ از این کار باید به اینترنت متصل باشید.
 اجرای عیب‌یاب صدای ویندوز ۱۱
روی آیکون بلندگو در گوشه‌ی سمت راست، کلیک راست و سپس Troubleshoot sound problems را انتخاب کنید. اکنون دستورالعمل‌های روی صفحه را دنبال کنید تا عیب‌یاب صدای ویندوز ۱۱ به‌طور خودکار اقدام به شناسایی و رفع مشکل کند.
عملکرد ویندوز ۱۱ در اجرای بازی‌ها از زمان عرضه‌ی این سیستم‌عامل با فراز و نشیب‌هایی همراه بوده است و برخی کاربران با افت قابل توجه نرخ فریم مواجه شده‌اند که البته روش‌هایی برای حل این باگ ویندوز ۱۱ وجود دارد.
به‌روزرسانی درایورهای گرافیکی
همیشه از جدیدترین نسخه‌ی درایورهای گرافیکی ساخت AMD، انویدیا یا اینتل استفاده کنید. این درایورها معمولاً حاوی بهبودهای عملکردی و رفع باگ‌هایی هستند که می‌توانند روی اجرای بازی‌ها تأثیرگذار باشند. جدیدترین درایورها را می‌توانید به‌طور مستقیم از وب‌سایت‌های رسمی این شرکت‌ها دانلود کنید.
نصب جدیدترین آپدیت‌های ویندوز
مایکروسافت همواره در به‌روزرسانی‌های ویندوز ۱۱، بهبودهایی را برای عملکرد بازی‌ها اعمال می‌کند. پیشنهاد می‌شود ابتدا یک‌بار درایور گرافیک خود را حذف و جدیدترین نسخه‌ی آن را مجدداً نصب کنید. همچنین می‌توانید با مراجعه به بخش Windows Update در تنظیمات سیستم، جدیدترین آپدیت‌های موجود را نصب کنید.
غیرفعال کردن VBS (اختیاری)
Virtualization Based Security یا VBS یکی از ویژگی‌های امنیتی ویندوز ۱۱ است که براساس گزارش‌ها، در برخی موارد می‌تواند روی اجرای بازی‌ها تأثیر منفی داشته باشد. برای تست تأثیر VBS، آن را به‌طور موقت غیرفعال کنید و ببینید آیا نرخ فریم بازی‌ها بهبود پیدا می‌کند یا خیر.
تنظیمات درون بازی
اگر راهکارهای بالا مشکل کند اجراشدن بازی‌ها در ویندوز ۱۱ را حل نکرد، شاید نیاز باشد تنظیمات گرافیکی داخل بازی‌ها را برای رسیدن به نرخ فریم بالاتر، بهینه کنید. برای آشنایی با تنظیمات کلیدی و تأثیر آن‌ها روی عملکرد، می‌توانید به راهنمای تنظیمات گرافیکی بازی‌ها مراجعه کنید.  
اگر تصویر خروجی کامیپوتر مجهز به ویندوز ۱۱ شما با آنچه انتظار دارید، تفاوت دارد و با راه‌اندازی مجدد کامپیوتر و بررسی اتصالات مانیتور برطرف نمی‌شود؛ راهکارهای زیر را برای رفع آن امتحان کنید:
به‌روزرسانی درایورها و سیستم‌عامل
در صورت استفاده از کارت گرافیک مجزا، درایورهای آن را به جدیدترین نسخه به‌روزرسانی کنید. جدیدترین درایورها را می‌توانید به‌طور مستقیم از وب‌سایت‌های AMD، اینتل یا انویدیا دریافت کنید. همچنین با مراجعه به بخش Windows Update از به‌روز بودن سیستم‌عامل ویندوز ۱۱ خود اطمینان حاصل کنید.
ریستارت‌کردن درایور گرافیک
همچنین می‌توانید با فشردن کلیدهای میانبر 
Win + Ctrl + Shift + B
 درایور کارت گرافیک را ری‌استارت کنید زیرا این کار در برخی موارد می‌تواند مشکل پرش تصویر را رفع کند.
ویندوز ۱۱ مثل نسخه‌ی قبلی این سیستم‌عامل از Snipping Tool بهره می‌برد؛ ابزاری که با استفاده از آن می‌توان به‌صورت دستی از صفحه، اسکرین‌شات گرفت و حتی روی آن علامت‌گذاری کرد. به‌هرحال برخی کاربران هنگام کار با ابزار مذکور در ویندوز ۱۱ دچار مشکل می‌شوند و پیام خطایی مشابه تصویر زیر دریافت می‌کنند.
مایکروسافت با انتشار به‌روزرسانی سعی کرد مشکل خطای اجرای Snipping Tool را در ویندوز ۱۱ رفع کند؛ اما همچنان برخی از کاربران هنگام استفاده از این قابلیت با مشکل مواجه می‌شوند. بهترین راهکار برای دورزدن این مشکل، استفاده از کلید میانبر Print Screen روی صفحه‌کلید است و بدین‌ترتیب اسکرین‌شات ثبت‌شده در حافظه‌ی کلیپ‌بورد ویندوز ذخیره می‌شود و می‌توان آن را در نرم‌افزارهای گرافیکی‌ای مثل فتوشاپ یا Paint پیست کرد.
راهکارهای موقتی برای برطرف کردن خطای اجرانشدن Snipping Tool در ویندوز ۱۱ ارائه شده است، اما در تست‌هایی که انجام دادیم، اکثر آن‌ها کارساز نبودند. ازجمله این روش‌ها می‌توان به دانلود و نصب نسخه‌ی قدیمی Snipping Tool یا حذف اجباری و نصب‌ مجدد ازطریق فروشگاه مایکروسافت اشاره کرد. ناگفته نماند شاید روش‌های یادشده روی برخی سیستم‌ها واقعاً کار کنند.
بسیاری از کاربران با مشکل کمبود حافظه‌ی ذخیره‌سازی در ویندوز ۱۱ مواجه شده‌اند. این موضوع بیشتر به‌دلیل نگه‌داشتن فایل‌های موقت قدیمی و به‌خصوص درصورتی‌که از ویندوز ۱۰ به ویندوز ۱۱ آپگرید کرده باشید، رخ می‌دهد. خوشبختانه، رفع مشکل ویندوز ۱۱ در این شرایط بسیار آسان است.
۱. منوی استارت ویندوز ۱۱ را باز و عبارت Disk را تایپ کنید.
۲. اکنون روی Disk CleanUp کلیک و درایوی را که قصد پاکسازی آن را دارید، انتخاب کنید. این درایو به‌طور پیش‌فرض روی C قرار دارد. در مرحله‌ی بعد روی Ok کلیک و در پنجره‌ی جدید تیک Previous Windows Installation(s) و Device Driver packages را فعال کنید. در نهایت باید روی دکمه‌ی Ok کلیک کنید تا فرایند پاکسازی آغاز شود.
اگر همچنان به فضای ذخیره‌سازی بیشتری نیاز دارید، وارد Settings > Apps شوید و سپس روی Apps & Features کلیک کنید.
فهرست برنامه‌های نصب‌شده را بر اساس حجم مرتب کنید تا مشخص شود کدام نرم‌افزارها فضای بیشتری روی هارد شما اشغال کرده‌اند. هر برنامه‌ای را که دیگر به آن نیاز ندارید، از این فهرست حذف کنید.
جست‌وجوگر داخلی ویندوز ۱۱ ابزاری کارآمد محسوب می‌شود، اما گاهی‌اوقات عملکرد عجیب‌وغریبی از خود نشان می‌دهد. در این مواقع، احتمالاً باید فهرست‌بندی فایل‌ها (Indexing) را بازسازی کنید. 
۱. در نوار جست‌وجوی ویندوز، عبارت Index را تایپ و گزینه‌ی Indexing options را انتخاب کنید.
۲. در پنجره‌ی بازشده، به تب Advanced رفته و روی دکمه‌ی Rebuild کلیک کنید.
با انجام این مراحل ساده، فهرست‌بندی فایل‌ها در ویندوز ۱۱ بازسازی‌ و مشکل جست‌وجو رفع خواهد شد. اگر مشکل جست‌وجو همچنان پابرجا بود، می‌توانید از عیب‌یاب داخلی ویندوز برای حل آن استفاده کنید. بدین‌منظور به مسیر Settings > Update & Security > Troubleshoot > Other troubleshooters بروید و گزینه‌ی Search and Indexing را انتخاب کنید.
اگر منوی استارت ویندوز ۱۱ شما به‌درستی کار نمی‌کند، احتمالاً برخی فایل‌های سیستمی خراب شده‌اند. اولین راهکار، ری‌استارت کامپیوتر است و اگر مشکل با روش مذکور رفع نشد، مراحل زیر را دنبال کنید.
۱. کلیدهای ترکیبی Win + R را فشار دهید تا پنجره‌ی Run باز شود. عبارت cmd را تایپ کنید و سپس کلیدهای ترکیبی Ctrl + Shift + Enter را به‌طور همزمان فشار دهید تا Command Prompt با دسترسی مدیر (Administrator) اجرا شود.
۲. دستور زیر را تایپ کنید و کلید Enter را فشار دهید:
دستور بالا به پاکسازی فایل‌های خراب در ویندوز ۱۱ کمک می‌کند.
۳. اکنون دستور زیر را تایپ کنید و اینتر را فشار دهید:
دستور بالا همه‌ی فایل‌های سیستمی ویندوز ۱۱ را بررسی می‌کند و درصورتی‌که مشکل منوی استارت با روش‌ فوق رفع نشد، سیستم خود را یک‌بار ری‌استارت و مراحل را تکرار کنید.
بسیاری از کاربران باگ عجیبی را در ویندوز ۱۱ تجربه کرده‌اند که باعث می‌شود هنگام تلاش برای جست‌وجو در منوی استارت، کلیدهای تایپ‌شده به‌درستی ثبت نشوند. به‌بیان دیگر نمی‌توانید در منوی استارت تایپ کنید یا اگر هم بتوانید، هیچ نتیجه‌ای برای جست‌وجوی خود دریافت نمی‌کنید. 
برای حل مشکل جست‌وجو در منوی استارت ویندوز ۱۱ باید کلیدهای ترکیبی Win + R را فشار دهید تا پنجره‌ی Run باز شود. باز و بسته کردن این پنجره می‌تواند مشکل را در بسیاری از موارد رفع کند.
 اگر این راهکار را نمی‌پسندید، روش دیگری هم وجود دارد؛ شما می‌توانید ابزار متن‌باز 
PowerToys
 را نصب و از قابلیت PowerToys Run به‌جای جست‌وجوی منو‌ی استارت استفاده کنید. 
گزارش‌های زیادی از مشکل ویندوز ۱۱ در نشت حافظه (Memory Leak) وجود دارد. این مورد باعث می‌شود File Explorer بیش‌ازحد مورد نیازش از رم استفاده کند و درنتیجه به‌مرور زمان به اشغال شدن حافظه‌ی رم و کندی کلی سیستم‌عامل منجر شود. به‌هرحال راهکاری برای حل این مشکل ویندزو ۱۱ وجود دارد:
۱. کلیدهای ترکیبی Ctrl + Alt + Del را فشار دهید و سپس روی Task Manager کلیک کنید.
۲. صفحه را به پایین اسکرول و Windows Explorer را پیدا کنید، روی آن راست‌کلیک و گزینه‌ی Restart را انتخاب کنید.
پس از ارتقای کامپیوتر به نسخه‌ی جدید ویندوز ۱۱، معمولاً با مشکلاتی در آداپتورهای وای‌فای و اترنت روبه‌رو می‌شوید. گاهی امکان دارد اتصال ناپایدار و یا به‌طور کامل قطع باشد.
مشکل ویندوز ۱۱ در اتصال به اینترنت می‌تواند به عوامل مختلفی مثل درایورها، تنظیمات، سیگنال وایرلس، کابل، سوییچ، روتر یا ارائه‌دهنده‌ی سرویس اینترنت (ISP) مرتبط باشد. اگر اخیراً کامپیوتر خود را ارتقاء داده باشید، مشکل می‌تواند از درایور یا تنظیمات باشد و می‌توانید آن را با استفاده از اشکال‌زدای شبکه یا قابلیت ریست شبکه حل کنید.
اشکال‌زدای شبکه (Network troubleshooter)
برای حل مشکلات آداپتور شبکه پس از ارتقاء به ویندوز ۱۱، مراحل زیر را دنبال کنید:
۱. Settings را باز کنید.
۲. روی System کلیک کنید.
۳. روی صفحه‌ی Troubleshoot در سمت راست کلیک کنید.
۴. روی تنظیمات Other troubleshooter کلیک کنید.
۵. زیر بخش Other روی دکمه‌ی Run برای Network Adapter کلیک کنید.
۶. مرحله را براساس مسیرهای روی صفحه‌ی نمایش ادامه دهید. پس از تکمیل این مراحل، دستگاه مجدداً به شبکه وصل می‌شود.
ریست شبکه
برای ریست آداپتورهای شبکه در ویندوز ۱۱ به تنظیمات پیش‌فرض، مراحل زیر را دنبال کنید:
۱. Settings را باز کنید.
۲. روی Network & internet کلیک کنید.
۳. روی صفحه‌ی Advance network settings در سمت راست کلیک کنید.
۴. زیر بخش More settings روی تنظیمات Network reset کلیک کنید.
۵. روی دکمه‌ی Reset now کلیک کنید.
۶. روی دکمه‌ی Yes کلیک کنید.
پس از تکمیل مراحل، ویندوز ۱۱ آداپتورها را دوباره نصب و تنظیمات پیش‌فرض را بازیابی می‌کند. اگر از اتصال بی‌سیم استفاده می‌کنید، باید برای اتصال دوباره‌ی رمزعبور خود را وارد کنید.
فعال و غیرفعال‌کردن درایور شبکه
عبارت Device Manager را در منوی استارت ویندوز ۱۱ تایپ و پس‌ از بازکردن این بخش، درایور وای‌فای و شبکه‌ی خود را یک‌بار Disable و دوباره Enable کنید. این روش در برخی موارد می‌تواند مشکل شبکه‌ را در ویندوز ۱۱ حل کند.
پاک‌ کردن کش DNS
گاهی اوقات مشکلات شبکه‌ در ویندوز ۱۱ به کش DNS ارتباط دارد. دستور Flush DNS کش ذخیره‌شده را حذف و دستگاه شما را مجبور می‌کند اطلاعات را دوباره از DNS بازیابی کند. بدین‌منظور ابزار CMD را با تایپ CMD در منوی استارت باز و سپس دستور زیر را در آن وارد کنید.
اگر دستور flushdns با موفقیت اشاره شود، مثل تصویر بالا پیام Successfully flushed the DND Resolver Cache را مشاهده خواهید کرد.
بررسی استفاده از پروکسی
برخی مواقع امکان دارد پروکسی خاصی روی کانکشن اینترنت شما ثبت شده باشد و به‌دلیل عدم اتصال موفق به آن پروکسی، نتوانید به اینترنت متصل شوید. برای بررسی موضوع، در منوی استارت ویندوز ۱۱ عبارت Internet Options را تایپ و این بخش را باز کنید.
اکنون باید روی تب Connections و سپس دکمه‌ی LAN Settings کلیک کنید. 
در پنجره‌ی بازشده در بخش Proxy Server نباید هیچ عددی وجود داشته باشد و در‌صورتی‌که از پروکسی استفاده می‌کنید آن‌ها را پاک و سپس روی OK کلیک کنید.
یکی از باگ‌های ویندوز ۱۱، پرش‌های ناگهانی و پی‌در‌پی تسکبار مواجه است. این مشکل زمانی رخ می‌دهد که درایور گرافیک به‌درستی نصب نشده باشد. در صورتی که پردازنده‌ی کامپیوتر یا لپ‌تاپ شما از گرافیک یکپارچه استفاده می‌کند، حتی در صورت وجود گرافیک مجزا، همچنان وظیفه‌ی مدیریت نمایشگر برعهده‌ی گرافیک یکپارچه خواهد بود و به‌همین‌دلیل می‌توانید با به‌روزرسانی درایور گرافیک یکپارچه با CPU، مشکل را رفع کنید.
اگر مشکل همچنان پابرجا بود و سیستم شما نیز از ویژگی MUX Switch بهره می‌برد، می‌توانید کنترل نمایشگر را به‌کلی به گرافیک مجزا محول کنید تا احتمال بروز مشکل یادشده کاهش پیدا کند. گاهی نیز نصب درایور از سایت سازنده‌ی لپ‌تاپ یا مادربرد (نه‌سازنده پردازنده گرافیکی) به‌دلیل همراه داشتن شخصی‌سازی‌ها و پیکربندی‌های اضافی درایور گرافیک که برای سازگاری بیشتر با دستگاه اعمال می‌شوند (OEM Customizations) می‌تواند مشکلات موجود را رفع کند.
در نظر داشته باشید که احتمال پابرجا بودن مشکل حتی پس از به‌روزرسانی درایورها وجود دارد. در چنین شرایطی باید تا ارائه‌ی به‌روزرسانی و رفع مشکل از سوی مایکروسافت منتظر بمانید."
1,"پروژه‌ی بلوم (Blum) نوعی صرافی ارز دیجیتال است که با تلفیق ویژگی‌های صرافی‌های متمرکز (CEX) و صرافی غیرمتمرکز (DEX)، تجربه‌ای نوآورانه برای کاربران علاقه‌مند به دنیای 
وب ۳
 ارائه می‌دهد. این پلتفرم در قالب مینی‌اپلیکیشن کاربرپسند بر بستر تلگرام، قصد دارد روشی ساده و جذاب برای معاملات رمزارز و احتمالا 
خرید ارز بلوم
 به‌صورت توکن یا کوین در آینده‌ای نزدیک ارائه دهد.
بلوم فراتر از صرافی ساده، از معامله‌ی مشتقات (Derivatives) و دسترسی به توکن‌های بیش‌‌ از ۳۰ بلاک چین مختلف پشتیبانی می‌کند. نسخه‌ی وب و موبایل این صرافی به‌زودی ارائه خواهد شد و از همین حالا می‌توانید ازطریق مینی‌اپ تلگرام وارد دنیای ‌Blum شوید. درواقع بلوم قصد دارد با سوارشدن بر موج محبوبیت نمونه‌های مشابه ازجمله 
بازی همستر
، 
نات کوین
 و 
تپ سواپ
، تعداد کاربرانش را افزایش دهد.
مهم
: آینده‌ی بازی بلوم واقعاً مشخص نیست و هیچ تضمینی برای تبدیل آن به پول واقعی وجود ندارد؛ بنابراین این معرفی را به‌منظور تأیید زومیت برای درآمدزایی قلمداد نکنید. ما فقط بازی Blum را معرفی و وعده‌های آن را بازگو می‌کنیم.
کاربران بازی کریپتویی Blum می‌توانند با شرکت در فعالیت‌های تعاملی مختلف، به معامله، برقراری ارتباط، پیشرفت و کسب امتیازهای داخلی بازی بپردازند. با مشارکت در جامعه، تکمیل مأموریت‌ها و دعوت از دوستان، می‌توانید پاداش‌های خود را به حداکثر برسانید. امتیازهای Blum نقش مهمی در اکوسیستم این صرافی ایفا می‌کنند و امکان دارد در آینده با انجام 
ایردراپ
، قابلیت ترید و دریافت مزایای درون‌برنامه‌ای ارزشمند را داشته باشند.
بلوم نوعی بازی تلگرامی محسوب می‌شود که قصد دارد در نهایت پلتفرمی برای ارائه‌ی ترکیبی از ویژگی‌های صرافی‌های متمرکز (CEX) و 
صرافی غیرمتمرکز
 (DEX) راه‌اندازی کند تا طیف وسیعی از دارایی‌های دیجیتال را در اختیار کاربران قرار دهد.
یکی از قابلیت‌های جذاب ربات تلگرامی بلوم، امکان دریافت امتیاز بلوم (Blum Points) است. برای شروع استخراج این امتیازها فقط باید روی دکمه‌ی Farm در داخل مینی‌اپ تلگرام کلیک کنید. توجه داشته باشید برای دریافت امتیازهای خود باید هر هشت ساعت یک‌بار به ربات مراجعه و آن‌ها را جمع‌آوری کنید.
شفافیت و مشارکت توسعه‌دهندگان و کاربران در پروژه‌ی بلوم از ارکان اصلی این پلتفرم به‌شمار می‌روند. بلوم با برگزاری جلسات پرسش و پاسخ زنده، تهیه‌ی آموزش‌های کاربردی و انتشار مقالات، همواره در راستای آگاهی‌رسانی به کاربرانش تلاش می‌کند. بلوم همچنین با معرفی مستمر وظایف و چالش‌های جدید، جامعه‌ی کاربران را فعال نگه می‌دارد. از طرفی دیگر، این پروژه با ارائه‌ی پاداش برای انجام وظایف و داشتن برنامه‌ی معرفی کاربران، انگیزه‌ی مشارکت را میان کاربران بالا نگه می‌دارد و باعث ارتباط آن‌ها با اکوسیستم خود می‌شود.
بلوم برای برقراری امنیت بالا، از والت‌های چندنفره (MPC) استفاده می‌کند. همچنین امکان اتصال به والت‌های موجود مانند کیف پول متامسک (MetaMask) و کیف پول تراست والت (Trust Wallet) دردسترس کاربران قرار دارد. این ربات از بیش‌ از ۳۰ شبکه‌ی بلاک چین پشتیبانی می‌کند که امکان دسترسی به طیف گسترده‌ای از رمزارزها را برای کاربران فراهم می‌آورد.
با استخراج امتیاز، تکمیل وظایف و دعوت از دوستان می‌توانید امتیاز بلوم به‌دست آورید. این امتیازها می‌توانند در آینده با Booster (تقویت‌کننده) و سایر پاداش‌ها تعویض شوند. امتیازهای بلوم در داخل اپلیکیشن برای دریافت جوایز مختلف قابل استفاده هستند. درحال‌حاضر، امتیازها صرفاً درون اکوسیستم بلوم کاربرد دارند؛ اما احتمال دارد در به‌روزرسانی‌های آینده امکان معامله یا تبدیل امتیاز به سایر پاداش‌ها را فراهم آورند.
با دنبال‌کردن مراحل و حفظ مشارکت، می‌توانید به‌طور مؤثر امتیاز بلوم استخراج کنید و برای دریافت پاداش‌های آینده در اکوسیستم این پروژه آماده شوید.
۱. دعوت‌نامه و ثبت‌نام
درحال‌حاضر بلوم برای حفظ کیفیت پروژه‌اش، فقط ازطریق لینک دعوت‌نامه یا ثبت‌نام در فهرست انتظار دردسترس قرار دارد. این یعنی برای ثبت‌نام یا باید از لینک دعوت‌نامه‌ی دوستانتان استفاده کنید یا با واردکردن ایمیل در فهرست انتظار، منتظر تأیید عضویتتان باشید.
هر کاربر بلوم ۱۰ دعوت‌نامه دارد که می‌تواند آن‌ها را برای دوستانش ارسال کند. پیشنهاد می‌کنیم شما هم لینک دعوت خود را در بخش کامنت‌های این مقاله در اختیار سایرین قرار دهید تا بتوانند زودتر به بازی بپیوندند. لینک زیر صرفاً برای ورود به‌بازی بدون دعوتنامه است و شما را در لیست انتظار قرار می‌دهد.
اگر در فهرست انتظار بلوم ثبت‌نام کرده‌اید، ایمیل خود را برای یافتن لینک دعوتنامه بررسی کنید. از این لینک شخصی برای دسترسی به ربات بلوم در تلگرام استفاده کنید. با دنبال‌کردن دستورالعمل‌های روی صفحه، فرایند ثبت‌نام را تکمیل کنید.
۲. شروع به استخراج امتیاز کنید
برای شروع کسب امتیاز بلوم، روی دکمه‌ی Farm در داخل مینی‌اپ ضربه بزنید. هر ضربه امتیازهایی را جمع‌آوری می‌کند که می‌توانید هر هشت ساعت آن‌ها را دریافت کنید. فعالیت مداوم و منظم در ربات تضمین می‌کند که امتیازها را از دست ندهید.
۳. فعال بمانید
به‌طور مرتب با ربات تعامل داشته باشید و تمام وظایف موجود را تکمیل کنید. هرچه فعال‌تر باشید، امتیاز بیشتری کسب خواهید کرد.
۴. در شبکه‌های اجتماعی تعامل کنید
اخبار و به‌روزرسانی‌های بلوم را در شبکه‌های اجتماعی دنبال کنید تا از روش‌های جدید کسب امتیاز و شرکت در تبلیغات مطلع شوید.
۵. به‌طور روزانه به بازی سر بزنید
هدف بازی تعاملی ساده‌ی بلوم که Drop Game نام دارد، کمک به کاربران برای جمع‌آوری امتیاز بیشتر است. البته باتوجه‌به میزان فعالیت و دعوت از دوستان، روزانه فقط چند بار می‌توانید وارد بازی شوید و امتیاز جمع‌آوری کنید. در این بازی یک‌سری برگ سبزرنگ از بالای صفحه به پایین حرکت می‌کنند که با ضربه‌زدن روی آن‌ها می‌توانید امتیاز بلوم کسب کنید.
توجه داشته باشید در بخش بازی بلوم، علاوه‌بر برگ‌های حاوی امتیاز گاهی‌اوقات بمب‌هایی هم وجود دارند که نباید روی آن‌ها ضربه بزنید و در غیر این‌ صورت امتیازتان در آن دور از صفر آغاز خواهد شد. نکته‌ی دیگر اینکه هنگام بازی، یخ‌های آبی‌رنگی نیز مشاهده خواهید کرد که با ضربه‌زدن روی آن‌ها زمان و در نتیجه حرکت برگ‌های سبز برای چند ثانیه متوقف خواهد شد تا راحت‌تر بتوانید امتیاز جمع‌آوری کنید.
بلوم برای تشویق کاربران به مشارکت مداوم، سیستم پاداش روزانه طراحی کرده است. با هر بار ورود به سیستم، مقدار مشخصی امتیاز بلوم (با نماد BP) و اعتبار (دفعات استفاده از بازی) را دریافت می‌کنید. این پاداش‌ها طی هفته‌ی اول به‌تدریج افزایش می‌یابند.
اعتبارهای بلوم برای انجام بازی Drop Game در داخل مینی‌اپ این پروژه استفاده می‌شوند. هر بار تلاش برای انجام بازی به یک اعتبار جدید نیاز دارد. اجرای هر دور بازی ۳۰ ثانیه طول می‌کشد و در آن باید آیتم‌های سقوط‌کننده را بگیرید. سپس این آیتم‌ها به امتیاز بلوم تبدیل شده و به حساب شما اضافه می‌شوند. شما روزانه پنج بار می‌توانید بازی را اجرا کنید و این مجوز هر ۲۴ ساعت یک‌بار شارژ می‌شود.
با حضور مدوام و روزانه در مینی‌اپ بلوم و دریافت اعتبار شرکت در بازی، می‌توانید امتیاز خود را به‌میزان قابل‌ توجهی افزایش دهید و از المان‌های بازی‌گونه‌ی بلوم نهایت بهره را ببرید. با استراتژی ارائه‌ی پاداش در ازای مشارکت فعال، انگیزه‌ی اعضا برای فعالیت بیشتر در بازی افزایش می‌یابد. در ادامه روش‌های کسب امتیاز بلوم (BP) و افزایش تعداد دفعاتی که می‌توانید بازی را اجرا کنید آورده شده است:
۱. ورود روزانه:
 عادت کنید که هر روز در بلوم وارد شوید. در هر بار ورود متوالی، پاداش‌ها افزایش می‌یابند و جمع‌آوری امتیاز و اعتبار بازی را آسان‌تر می‌کنند.
۲. تطبیق‌ با روش کارکرد سیستم جوایز بلوم:
۳. انجام بازی دراپ:
 از اعتبارهای بازی خود برای انجام بازی دراپ استفاده کنید. هر بار تلاش برای انجام بازی یک اعتبار هزینه دارد. این بازی شامل گرفتن هر چه بیشتر آیتم‌های سقوط‌کننده در مدت زمان محدود است. هر آیتمی که بگیرید به امتیاز بلوم تبدیل می‌شود و به‌سرعت موجودی شما را افزایش می‌دهد.
۴. حفظ کردن روند ورود به بازی:
 هر روز چندبار به بازی سر بزنید. برای اطمینان از به حداکثر رساندن پاداش‌ها، روند اجرای بازی را به‌طور منظم دنبال کنید. تنظیم یادآور روزانه در اپلیکیشن ساعت گوشی می‌تواند به شما کمک کند تا ورود به بازی را فراموش نکنید.
۵. بازخرید امتیاز و اعتبارها:
 از امتیاز بلوم و اعتبارهای اجرای بازی برای کسب پاداش‌های بیشتر استفاده کنید. هرچه روند ورود خود را بیشتر حفظ کنید، بیشتر می‌توانید از سیستم پاداش بهره‌مند شوید.
بلوم با الگوبرداری از موفقیت بازی‌های تلگرامی سبک Tap to Earn (ضربه‌ بزن و جایزه بگیر) ازجمله نات‌ کوین، تپ سواپ و همستر کامبت، روانه‌ی بازار شده است. در ادامه مقایسه‌ای از این مینی‌اپ‌های تلگرامی پرطرفدار ارائه می‌شود.
ویژگی
بلوم
همستر کامبت
نات‌کوین
Tap to Earn
(ضربه بزن و سکه بگیر)
مینی‌اپ تلگرام
ارتقای کارت‌ها، تکمیل مأموریت‌ها
توکن‌های HMSTR (قابل استفاده درون بازی و معامله)
-
بیش از ۱۵۰ میلیون کاربر
انجام مأموریت‌های روزانه، ارتقاء کارت‌ها و پرافیت ساعتی
هدایای رایگان، تعامل فعال
-
-
بلوم با سرعت درحال رشد است و قصد دارد تا پایان سال ۲۰۲۴ قابلیت‌های خود را گسترش دهد و ویژگی‌های جدیدی معرفی کند. پیشرفت‌های آتی شامل نسخه‌ی موبایل و وب، ارتقای قابلیت‌های مینی‌اپ و راه‌اندازی Memepad برای تبلیغ پروژه‌های جدید می‌شود. این برنامه قصد دارد با ارائه‌ی وظایف و بازی‌هایی که توکن‌های پروژه‌ها را بین جامعه‌ی بلوم توزیع می‌کنند، یکپارچه‌سازی عمیقی با آن‌ها داشته باشد.
بلوم نقشه‌ی راه بلندپروازانه‌ای برای بهبود تجربه‌ی کاربری و گسترش قابلیت‌های پلتفرم خود در طول سال ۲۰۲۴ دارد.
۱. سه‌ماهه‌ی دوم ۲۰۲۴؛ توسعه‌ی خدمات
بلوم چندین ویژگی جدید ازجمله مدیریت موجودی، والت‌، سواپ توکن، تابلو امتیازات و Memepad معرفی خواهد کرد. این پیشرفت‌ها با هدف ارائه تجربه‌ی کاربری جذاب‌تر و جامع‌تر در پلتفرم صورت می‌گیرد.
۲. سه‌ماهه‌ی سوم ۲۰۲۴؛ قابلیت‌های پیشرفته
تمرکز به امنیت پیشرفته و ابزارهای مالی تغییر خواهد کرد. بلوم قصد دارد والت‌های MPC (محاسبات چندطرفه)، قراردادهای دائمی (Perps) را راه‌اندازی کند و پلتفرم را در هر دو فروشگاه اپ‌استور اپل و پلی‌استور گوگل در دسترس قرار دهد. این موارد امنیت را بهبود می‌بخشند و دسترسی را گسترش می‌دهند و کاربران می‌توانند معاملات و مدیریت دارایی‌های خود را روی گوشی‌های هوشمند خود و با روشی کارآمدتر انجام دهند.
درصورتی‌که سازندگان بلوم به وعده‌ی خود عمل کنند احتمالاً در سه‌ماهه‌ی سوم شاهد لیست‌شدن پروژه در صرافی‌ها خواهیم بود و در آن‌ صورت می‌توانید با استفاده از 
بهترین کیف پول ارز دیجیتال
، دارایی‌های خود را به ولت شخصی انتقال دهید. همچنین در صورت لیست‌شدن پروژه‌ می‌توان آن را به 
صرافی ارز دیجیتال
 انتقال داد و به پول نقد تبدیل کرد.
۳. سه‌ماهه‌ی چهارم ۲۰۲۴؛ گسترش دسترسی
بلوم پلتفرم وب کاملاً کاربردی برای دسترسی به مخاطبان گسترده‌تر راه‌اندازی خواهد کرد. این حرکت برای کاربرانی طراحی شده است که کار با نسخه‌ی دسکتاپ را ترجیح می‌دهند و نمای کلی از سبد سهام خود را می‌خواهند. پلتفرم وب مکمل مینی‌اپ‌های موبایل و تلگرام بوده و تجربه‌ای یکپارچه از معاملات را در سراسر دستگاه‌ها ارائه می‌دهد.
قرارگرفتن بلوم در برنامه‌ی MVB (ارزشمندترین سازنده) بایننس، زیرساخت و امنیت آن را تقویت کرده است. این مشارکت با بایننس بر تعهد بلوم برای ارائه‌ی یک محیط معاملاتی قوی و امن تأکید می‌کند. با ادامه‌ی رشد بلوم، احتمالاً برای تقویت بیشتر اکوسیستم خود، با صرافی‌ها و پلتفرم‌های بزرگ، مشارکت‌های بیشتری برقرار خواهد کرد.
طبق اطلاعات ارائه‌شده در نقشه‌ی راه پروژه‌ی بلوم، توکن آن احتمالاً در سه‌ماهه‌ی سوم سال ۲۰۲۴ ازطریق 
ایردراپ 
میان کاربران تقسیم خواهد شد. بدین‌ترتیب انتظار می‌رود ایردراپ بلوم در فاصله‌ی بین تیر تا مهر ۱۴۰۳ انجام شود.
طبق قوانین و مقررات بخش نظرات زومیت، درج هرگونه لینک اعم از لینک دعوت، وب‌سایت و تبلیغات ممنوع است، اما به‌دلیل این‌که ایردراپ مذکور محدودیت ۱۰ نفری برای دعوت از افراد  درنظر گرفته است، اشتراک‌گذاری لینک دعوت به بلوم در بخش نظرات 
صرفا در این مقاله
 مجاز است.
بلوم پلتفرمی با ترکیبی از ویژگی‌های صرافی‌های متمرکز و غیرمتمرکز ارز دیجیتال را به‌طور یکجا در اختیار کاربران قرار می‌دهد. این پروژه برای جذب کاربر تصمیم گرفته است مینی‌اپ خود را در قالب بازی ساده‌ای به نام Blum ارائه دهد. کاربران به‌ازای فعالیت در این بازی می‌توانند امتیاز بلوم جمع‌آوری کنند و در ایردراپ احتمالی آن شرکت کنند.
نقشه‌ی راه بلوم نشان می‌دهد ایردراپ میان کاربران بازی تلگرامی این پروژه در سه‌ماهه‌ی سوم ۲۰۲۴ یعنی در فاصله‌ی بین تیر تا مهر ۱۴۰۳ انجام خواهد شد.
مثل همه‌ی پروژ‌ها، تا زمانی‌ که توکن بلوم در صرافی‌ها لیست نشود، امکان تعیین قیمت آن وجود ندارد. بنابراین برای اطلاع از قیمت توکن باید منتظر ایردراپ و لیست‌شدن توکن در صرافی‌های معتبر باشیم."
1,"هنگام مرور فید اینستاگرام خود، شاید با محتوایی روبه‌رو شوید که تمایلی به دیدن آن ندارید. این محتوا ممکن است از هر نوعی باشد اما مطابق با سلایق شما نباشد یا اینکه توهین‌آمیز یا حاوی مضامین خشونت‌آمیز یا غیراخلاقی باشد. در مقاله‌ی پیش رو، پنج ویژگی برتر اینستاگرام را برای فیلترکردن محتوای ناخواسته بررسی می‌کنیم.
با اینکه الگوریتم اینستاگرام در حذف محتوای نامناسب به خوبی عمل می‌کند، گاهی اوقات ممکن است با نظرها یا پیام‌های منفی و توهین‌آمیز روبه‌رو شوید. قابلیت فیلترکردن نظرها و پیام‌های اینستاگرام می‌تواند در دوری از محتوای نامناسب کمک کند تا محیطی امن و مثبت داشته باشید.
همانند فیلترکردن کامنت‌ها و پیام‌ها، اینستاگرام گزینه‌ای برای مخفی‌کردن پست‌ها و ریلزها حاوی هشتگ یا کپشن با کلمه‌ها، عبارت‌ها یا ایموجی‌های خاص ارائه می‌دهد. در ادامه، روش استفاده از این قابلیت توضیح داده شده است:
کنترل محتوای حساس (Sensitive Content Control)
 ویژگی دیگری است که می‌تواند به شما کمک کند تا محتوای ناخواسته را از اکسپلور، ریلزها و پست‌های پیشنهاد فید اینستاگرام فیلتر کنید. هرچند  قوانین اینستاگرام محتواهایی مانند تصاویر یا ویدیوهای نزاع را محدود نمی‌کنند؛ اما می‌توانند برای برخی کاربران ناراحت‌کننده باشند.
توجه داشته باشید که برای افراد زیر ۱۸ سال گزینه‌ی محتوای حساس (Sensitive content) را نخواهید دید؛ زیرا قبلاً به‌طور پیش‌فرض فعال شده است.
اینستاگرام بر اساس علاقه‌مندی‌های شما، پست‌ها و ریلزهای پیشنهادی را نمایش می‌دهد؛ اما گاهی این پیشنهادها کاملاً دقیق نیستند. از طرفی‌ دیگر، شاید بخواهید محتوایی را محدود کنید که لزوماً نامناسب نیست؛ اما علاقه‌ای به آن ندارید.
در این موارد، می‌توانید از گزینه‌ی Not Interested (علاقه‌مند نیستم) استفاده کنید تا اینستاگرام آن نوع پست‌ها را کمتر نشان دهد.
با اینکه اینستاگرام از الگوریتم‌های پیچیده‌ای برای علاقه‌مندی‌هایمان استفاده می‌کند، به‌ناچار الگوریتم‌های نامربوطی را خواهیم دید که با علایق ما همخوانی ندارند. خوشبختانه، می‌توان تنظیماتی را در اینستاگرام تغییر داد تا از دیدن محتوای بی‌ربط جلوگیری کرد.
استفاده از این قابلیت‌ اینستاگرام به شما کمک می‌کند تا محتوای ناخواسته را بیشتر محدود کنید. همچنین، می‌توانید با اعمال تنظیماتی، مطالب نمایش‌داده‌شده در اکسپلور اینستاگرام خود را تغییر دهید."
1,به‌روزترین اخبار فناوری و تکنولوژی شامل مقالات مختلف در حوزه های موبایل، تبلت، لپ تاپ، کامپیوتر و دیگر مباحث حوزه فناوری در این آرشیو ببینید.
1,"راهنمای خرید انواع محصولات مانند 
راهنمای خرید بهترین گوشی هوشمند
، 
راهنمای خرید گوشی های اپل
، راهنمای خرید 
بهترین هدست گیمینگ
، 
بهترین هارد اکسترنال
 و سایر موارد را در این صفحه بخوانید."
1,آرشیو مقالات تخصصی بررسی موبایل، تبلت، لپ تاپ، کامپیوتر و دیگر گجت های دنیای فناوری را در این صفحه از زومیت ببینید.
1,ویدیوهای مختلف شامل بررسی ویدیویی، نگاه نزدیک، زوم کست و دیگر مطالبی که حاوی فیلم یا کلیپ هستند
1,"سونی صبح امروز در 
کنفرانسی مطبوعاتی
، گوشی اکسپریا ۱ مارک ۶ را رونمایی کرد. پرچمدار جدید سونی از پردازنده‌ی اسنپدراگون ۸ نسل ۳ استفاده می‌کند که در حال حاضر قدرتمندترین سیستم-روی-چیپ گوشی‌های اندرویدی محسوب می‌شود. 
جدیدترین 
گوشی سونی
 افزون‌بر تغییرات زیرپوستی، یک‌سری تغییرات در فرم‌فکتور نیز تجربه کرده است تا شباهت بیشتری به دستگاه‌های دیگر پیدا کند. دیگر خبری از پرچمدارهای باریک و کشیده‌ی سونی نیست.
گوشی‌های رده‌بالای سونی همواره به نمایشگر پروضوح 4K مجهز بوده‌اند، اما امسال اکسپریا ۱ مارک ۶ سراغ نمایشگری با وضوح پایین‌تر رفته است. 
درحالی‌که انتظار داشتیم Xperia 1 VI از نمایشگر +QHD (یا همان 2K) استفاده کند، سونی ترجیح داده است سراغ پنل +Full HD (معادل ۲٬۳۴۰ در ۱٬۰۸۰ پیکسل) برود. ابعاد نمایشگر همچنان ۶٫۵ اینچ است. 
اکسپریا ۱ مارک ۶ سونی به پرنورترین پنل در بین کل گوشی‌های سری اکسپریا مجهز است (۱٬۳۰۰ نیت). این محصول از نمایشگر LTPO با نرخ نوسازی متغیر یک تا ۱۲۰ هرتز و نرخ نمونه‌برداری لمسی ۲۴۰ هرتز استفاده می‌کند. نسبت تصویر نمایشگر، ۱۹٫۵:۹ اعلام شده است. 
دیگر خبری از پرچمدارهای پروضوح، باریک و کشیده‌ی سونی نیست
گوشی 
اکسپریا ۱ مارک ۵ سونی
 به نمایشگر اولد 4K با نسبت تصویر غیر معمول ۲۱:۹ مجهز بود. آن نسبت تصویر باعث می‌شد پرچمدار ۲۰۲۳ سونی، بدنه‌‌ای باریک و کشیده داشته باشد. 
کاهش وضوح نمایشگر احتمالاً در نهایت باعث بهبود عمر باتری اکسپریا ۱ مارک ۶ می‌شود. سونی می‌گوید پرچمدار جدیدش به‌لطف باتری ۵٬۰۰۰ میلی‌آمپرساعتی، به مدت دو روز دوام می‌آورد. درصد شارژ باتری به‌لطف آداپتور ۳۰ وات در نیم‌ساعت از صفر به ۵۰ می‌رسد. به ادعای سونی، باتری گوشی جدید این شرکت پس از چهار سال استفاده حداقل ۸۰ درصد از ظرفیت خود را حفظ می‌کند. 
سونی می‌گوید اکسپریا ۱ مارک ۶ دارای اسپیکرهای قدرتمندتر با اعوجاج صوتی کمتر از نسل قبل است. جک ۳٫۵ میلی‌متری گوشی یک‌سری اصلاحات تجربه کرده است تا خروجی صدای بهتری ارائه دهد.
سونی همچنان به جک ۳٫۵ میلی‌متری هدفون متعهد است
گوشی اکسپریا ۱ مارک ۶ سونی به پردازنده‌ی اسنپدراگون ۸ نسل ۳ کوالکام و ۱۲ گیگابایت رم مجهز است. خریداران در اروپا می‌توانند کانفیگی از اکسپریا ۱ مارک ۶ سونی را با ۲۵۶ گیگابایت فضای ذخیره‌سازی تهیه کنند و کاربران ساکن در ژاپن و شرق آسیا به کانفیگ ۵۱۲ گیگابایتی دسترسی خواهند داشت. 
پرچمدار ۲۰۲۴ سونی به محفظه‌ی بخار مجهز است تا گرمای ناشی از فعالیت پردازنده و سایر قطعات داخلی را بهتر دفع کند. سیستم جدید FPS Optimizer به‌صورت پویا عملکرد پردازنده‌ی مرکزی را مدیریت می‌کند تا نرخ فریم بازی ارتقاء یابد.
گوشی جدید اکسپریا ۱ مارک ۶ سونی در پنل پشتی به دوربین‌هایی مجهز است که در نگاه اول تغییر خاصی نسبت‌به نسل قبل تجربه نکرده‌اند، اما در عمل میزبان اصلاحات نسبتاً چشمگیری شده‌اند. 
دوربین اصلی اکسپریا ۱ مارک ۶ به حسگر ۱/۱٫۵ اینچ ۴۸ مگاپیکسلی مجهز است که برخلاف اکسپریا ۱ مارک ۵، حالت عکاسی ۴۸ مگاپیکسلی را ارائه می‌دهد. لنز قرارگرفته روی حسگر اصلی، فاصله‌ی کانونی ۲۴ میلی‌متری و دیافراگم f/1.9 دارد و به سیستم لرزش‌گیر اپتیکال (OIS) مجهز است. 
دوربین فوق عریض اکسپریا ۱ مارک ۶ همچون نسل قبل از حسگر ۱۲ مگاپیکسلی و لنزی با دیافراگم f/2.2 و فاصله‌ی کانونی ۱۶ میلی‌متر و سیستم فوکوس خودکار تشخیص فاز (PDAF) استفاده می‌کند. 
سونی تغییرات بزرگی در دوربین زوم اکسپریا ۱ مارک ۶ اعمال کرده است. حسگر این دوربین همچون نسل قبل ابعاد ۱/۳٫۵ اینچ دارد، اما بازه‌ی فاصله‌ی کانونی متغیر لنز به ۸۵ تا ۱۷۰ میلی‌متر رسیده است؛ بدین ترتیب دوربین تله‌فوتو می‌تواند بزرگ‌نمایی اپتیکال ۳٫۵ تا ۷٫۱ برابری ارائه دهد. 
دوربین تله‌فوتو دارای حالت اختصاصی تله-ماکرو با فاصله‌ی کانونی ۱۲۰ میلی‌متر است. به گفته‌ی سونی، این دوربین می‌تواند در فاصله‌ی چهار سانتی‌متری با بزرگ‌نمایی دو برابری فوکوس ثابت ارائه دهد. 
گوشی اکسپریا ۱ مارک ۶ سونی در پنل پشتی به شیشه‌ی گوریلا گلس ویکتوس ۱ و در بخش جلویی به شیشه‌ی گوریلا گلس ویکتوس ۲ مجهز است. در بخش کناری دستگاه شاهد استفاده از فریم آلومینیومی هستیم. 
اکسپریا ۱ مارک ۶ سونی با سیستم‌عامل اندروید ۱۴ عرضه می‌شود و صرفاً سه به‌روزرسانی اندروید را دریافت خواهد کرد. این گوشی قرار است به‌مدت چهار سال به‌روزرسانی امنیتی دریافت کند. 
قیمت اکسپریا ۱ مارک ۶ سونی
 در کانفیگ پایه از ۱٬۳۹۹ یورو شروع می‌شود؛ بدین ترتیب 
قیمت گوشی
 های رده‌بالای سونی همچنان بسیار زیاد است. پرچمدار جدید ژاپنی‌ها در رنگ‌های مشکی، نقره‌ای و سبز در اوایل ماه ژوئن (اواسط خرداد) دردسترس قرار می‌گیرد."
1,"بعضی مواقع برای دسترسی آسان‌ و آفلاین به ویدئوهای یوتیوب بهتر است آن‌ها را دانلود کنیم؛ اما چگونه می‌توان اینکار را انجام داد؟
باوجود نقش بسیار مهمی که یوتیوب در آموزش آنلاین و کسب‌و‌کارها دارد، به کاربران بدون اشتراک امکان دانلود مستقیم ویدئوهای موجود را نمی‌دهد و گزینه‌ی دانلود را تنها برای کاربران 
یوتیوب پریمیوم
 در دسترس قرار می‌دهد. در ادامه نحوه‌ی دانلود از یوتیوب در دستگاه‌های مختلف از جمله ویندوز، آیفون و اندروید را شرح می‌دهیم.
برخی کاربران، استفاده از نرم‌افزارها را برای دانلود ویدئو‌های یوتیوب در کامپیوتر به روش‌های آنلاین ترجیح می‌دهند. برای این دسته از کاربران گزینه‌های متعددی وجود دارد و می‌توانند با یک بار نصب نرم‌افزار، هر ویدیویی را
 از یوتیوب دانلود کنند. اپلیکیشن 4K Video Downloader که در ادامه روش استفاده از آن را توضیح می‌دهیم، یکی از بهترین‌ برنامه‌های موجود برای دانلود از یوتیوب به‌شمار می‌رود.
برای دانلود ویدیو از طریق 4K Video Downloader، ابتدا وارد وب‌سایت آن شوید و نرم‌افزار را دانلود کنید. پس از نصب و اجرای برنامه می‌توانید دانلود ویدیوهای دلخواهتان را آغاز کنید.
علاوه‌بر نرم‌افزارهای دانلود از یوتیوب که به نصب نیاز دارند، می‌توان از ابزارهای مبتنی‌بر وب نیز برای دانلود ویدیوها استفاده کرد. وب‌سایت‌های AceThinker و U2Convert و Y2mate از بهترین ابزارهای آنلاینی هستند که می‌توانید برای دانلود ویدیو از آن‌ها کمک بگیرید. این وب‌‌سایت‌ها معمولاً عملکرد یکسانی دارند؛‌ ازاین‌رو در ادامه تنها روش دانلود از وب‌سایت AceThinker را شرح می‌دهیم.
ابزار آنلاین AceThinker به شما امکان می‌دهد ویدئوها را از وب‌سایت‌های مختلف (یوتیوب، ویمئو و...) بدون محدودیت و به‌صورت رایگان دانلود کنید. این ابزار مبتنی‌بر وب با همه‌ی مرورگرها از جمله سافاری و اج و کروم سازگاری دارد.
اگر از کاربرانی هستید که اپلیکیشن‌ها را به سرویس‌های تحت وب ترجیح‌ می‌دهید، توصیه‌ی ما استفاده از برنامه‌ی NewPipe، یکی از محبوب‌ترین اپلیکیشن‌های موجود است که البته اپلیکیشن آن به‌صورت رسمی در پلی استور موجود نیست؛ اما می‌توانید از طریق لینک زیر، آن را دانلود کنید.
 درانتها می‌توانید فهرست ویدیوهای دانلودشده یا در حال دانلود را در بخش Settings و سپس Downloads مشاهده کنید.
علاوه‌بر راهکارهایی مثل اپلیکیشن‌ها و سرویس‌های مبتنی‌بر وب، تلگرام نیز می‌تواند روش مناسبی برای دانلود ویدیو باشد. اپلیکیشن تلگرام دارای ربات‌های مختلفی است که به‌منظور دانلود ویدئو یا موسیقی ایجاد شده‌اند.
آیفون برخلاف گوشی‌های اندرویدی امکان ذخیره‌‌ی مستقیم و آسان از طریق اپلیکیشن‌ها را ندارد. درواقع محدودیت‌های سیستم‌عامل iOS امکان نوشتن اپلیکیشن برای این منظور و توزیع آن در اپ استور را از بین می‌برد. دانلود اپلیکیشن از منابع ناشناس برای 
گوشی آیفون
 هم به آسانی اندروید نیست و درنهایت، باید به‌دنبال راهی دیگر برای دانلود فیلم از یوتیوب باشید.
بهترین روش برای دانلود از یویتوب در گوشی‌های آیفون، استفاده از وب‌سایت‌های مبتنی‌بر وب همچون AceThinker است که در بخش قبل به آن‌ها اشاره کردیم.
شما از چه راهکاری برای دانلود ویدیو از یوتیوب استفاده می‌کنید؟ نظرات و تجربیات خود را در بخش دیدگاه‌ها با ما و دیگر کاربران زومیت در میان بگذارید.
برای دانلود از یوتیوب می‌توانید از وب‌سایت‌هایی که به صورت آنلاین همچون AceThinker استفاده کنید.
برای دانلود از یوتیوب در اندروید می‌توانید از اپلیکیشن‌هایی همچون 4K Video Downloade استفاده کنید یا از طریق بات‌های تلگرامی دانلود ویدیو را انجام دهید."
1,"پروژه‌ی بلوم (Blum) نوعی صرافی ارز دیجیتال است که با تلفیق ویژگی‌های صرافی‌های متمرکز (CEX) و صرافی غیرمتمرکز (DEX)، تجربه‌ای نوآورانه برای کاربران علاقه‌مند به دنیای 
وب ۳
 ارائه می‌دهد. این پلتفرم در قالب مینی‌اپلیکیشن کاربرپسند بر بستر تلگرام، قصد دارد روشی ساده و جذاب برای معاملات رمزارز و احتمالا 
خرید ارز بلوم
 به‌صورت توکن یا کوین در آینده‌ای نزدیک ارائه دهد.
بلوم فراتر از صرافی ساده، از معامله‌ی مشتقات (Derivatives) و دسترسی به توکن‌های بیش‌‌ از ۳۰ بلاک چین مختلف پشتیبانی می‌کند. نسخه‌ی وب و موبایل این صرافی به‌زودی ارائه خواهد شد و از همین حالا می‌توانید ازطریق مینی‌اپ تلگرام وارد دنیای ‌Blum شوید. درواقع بلوم قصد دارد با سوارشدن بر موج محبوبیت نمونه‌های مشابه ازجمله 
بازی همستر
، 
نات کوین
 و 
تپ سواپ
، تعداد کاربرانش را افزایش دهد.
مهم
: آینده‌ی بازی بلوم واقعاً مشخص نیست و هیچ تضمینی برای تبدیل آن به پول واقعی وجود ندارد؛ بنابراین این معرفی را به‌منظور تأیید زومیت برای درآمدزایی قلمداد نکنید. ما فقط بازی Blum را معرفی و وعده‌های آن را بازگو می‌کنیم.
کاربران بازی کریپتویی Blum می‌توانند با شرکت در فعالیت‌های تعاملی مختلف، به معامله، برقراری ارتباط، پیشرفت و کسب امتیازهای داخلی بازی بپردازند. با مشارکت در جامعه، تکمیل مأموریت‌ها و دعوت از دوستان، می‌توانید پاداش‌های خود را به حداکثر برسانید. امتیازهای Blum نقش مهمی در اکوسیستم این صرافی ایفا می‌کنند و امکان دارد در آینده با انجام 
ایردراپ
، قابلیت ترید و دریافت مزایای درون‌برنامه‌ای ارزشمند را داشته باشند.
بلوم نوعی بازی تلگرامی محسوب می‌شود که قصد دارد در نهایت پلتفرمی برای ارائه‌ی ترکیبی از ویژگی‌های صرافی‌های متمرکز (CEX) و 
صرافی غیرمتمرکز
 (DEX) راه‌اندازی کند تا طیف وسیعی از دارایی‌های دیجیتال را در اختیار کاربران قرار دهد.
یکی از قابلیت‌های جذاب ربات تلگرامی بلوم، امکان دریافت امتیاز بلوم (Blum Points) است. برای شروع استخراج این امتیازها فقط باید روی دکمه‌ی Farm در داخل مینی‌اپ تلگرام کلیک کنید. توجه داشته باشید برای دریافت امتیازهای خود باید هر هشت ساعت یک‌بار به ربات مراجعه و آن‌ها را جمع‌آوری کنید.
شفافیت و مشارکت توسعه‌دهندگان و کاربران در پروژه‌ی بلوم از ارکان اصلی این پلتفرم به‌شمار می‌روند. بلوم با برگزاری جلسات پرسش و پاسخ زنده، تهیه‌ی آموزش‌های کاربردی و انتشار مقالات، همواره در راستای آگاهی‌رسانی به کاربرانش تلاش می‌کند. بلوم همچنین با معرفی مستمر وظایف و چالش‌های جدید، جامعه‌ی کاربران را فعال نگه می‌دارد. از طرفی دیگر، این پروژه با ارائه‌ی پاداش برای انجام وظایف و داشتن برنامه‌ی معرفی کاربران، انگیزه‌ی مشارکت را میان کاربران بالا نگه می‌دارد و باعث ارتباط آن‌ها با اکوسیستم خود می‌شود.
بلوم برای برقراری امنیت بالا، از والت‌های چندنفره (MPC) استفاده می‌کند. همچنین امکان اتصال به والت‌های موجود مانند کیف پول متامسک (MetaMask) و کیف پول تراست والت (Trust Wallet) دردسترس کاربران قرار دارد. این ربات از بیش‌ از ۳۰ شبکه‌ی بلاک چین پشتیبانی می‌کند که امکان دسترسی به طیف گسترده‌ای از رمزارزها را برای کاربران فراهم می‌آورد.
با استخراج امتیاز، تکمیل وظایف و دعوت از دوستان می‌توانید امتیاز بلوم به‌دست آورید. این امتیازها می‌توانند در آینده با Booster (تقویت‌کننده) و سایر پاداش‌ها تعویض شوند. امتیازهای بلوم در داخل اپلیکیشن برای دریافت جوایز مختلف قابل استفاده هستند. درحال‌حاضر، امتیازها صرفاً درون اکوسیستم بلوم کاربرد دارند؛ اما احتمال دارد در به‌روزرسانی‌های آینده امکان معامله یا تبدیل امتیاز به سایر پاداش‌ها را فراهم آورند.
با دنبال‌کردن مراحل و حفظ مشارکت، می‌توانید به‌طور مؤثر امتیاز بلوم استخراج کنید و برای دریافت پاداش‌های آینده در اکوسیستم این پروژه آماده شوید.
۱. دعوت‌نامه و ثبت‌نام
درحال‌حاضر بلوم برای حفظ کیفیت پروژه‌اش، فقط ازطریق لینک دعوت‌نامه یا ثبت‌نام در فهرست انتظار دردسترس قرار دارد. این یعنی برای ثبت‌نام یا باید از لینک دعوت‌نامه‌ی دوستانتان استفاده کنید یا با واردکردن ایمیل در فهرست انتظار، منتظر تأیید عضویتتان باشید.
هر کاربر بلوم ۱۰ دعوت‌نامه دارد که می‌تواند آن‌ها را برای دوستانش ارسال کند. پیشنهاد می‌کنیم شما هم لینک دعوت خود را در بخش کامنت‌های این مقاله در اختیار سایرین قرار دهید تا بتوانند زودتر به بازی بپیوندند. لینک زیر صرفاً برای ورود به‌بازی بدون دعوتنامه است و شما را در لیست انتظار قرار می‌دهد.
اگر در فهرست انتظار بلوم ثبت‌نام کرده‌اید، ایمیل خود را برای یافتن لینک دعوتنامه بررسی کنید. از این لینک شخصی برای دسترسی به ربات بلوم در تلگرام استفاده کنید. با دنبال‌کردن دستورالعمل‌های روی صفحه، فرایند ثبت‌نام را تکمیل کنید.
۲. شروع به استخراج امتیاز کنید
برای شروع کسب امتیاز بلوم، روی دکمه‌ی Farm در داخل مینی‌اپ ضربه بزنید. هر ضربه امتیازهایی را جمع‌آوری می‌کند که می‌توانید هر هشت ساعت آن‌ها را دریافت کنید. فعالیت مداوم و منظم در ربات تضمین می‌کند که امتیازها را از دست ندهید.
۳. فعال بمانید
به‌طور مرتب با ربات تعامل داشته باشید و تمام وظایف موجود را تکمیل کنید. هرچه فعال‌تر باشید، امتیاز بیشتری کسب خواهید کرد.
۴. در شبکه‌های اجتماعی تعامل کنید
اخبار و به‌روزرسانی‌های بلوم را در شبکه‌های اجتماعی دنبال کنید تا از روش‌های جدید کسب امتیاز و شرکت در تبلیغات مطلع شوید.
۵. به‌طور روزانه به بازی سر بزنید
هدف بازی تعاملی ساده‌ی بلوم که Drop Game نام دارد، کمک به کاربران برای جمع‌آوری امتیاز بیشتر است. البته باتوجه‌به میزان فعالیت و دعوت از دوستان، روزانه فقط چند بار می‌توانید وارد بازی شوید و امتیاز جمع‌آوری کنید. در این بازی یک‌سری برگ سبزرنگ از بالای صفحه به پایین حرکت می‌کنند که با ضربه‌زدن روی آن‌ها می‌توانید امتیاز بلوم کسب کنید.
توجه داشته باشید در بخش بازی بلوم، علاوه‌بر برگ‌های حاوی امتیاز گاهی‌اوقات بمب‌هایی هم وجود دارند که نباید روی آن‌ها ضربه بزنید و در غیر این‌ صورت امتیازتان در آن دور از صفر آغاز خواهد شد. نکته‌ی دیگر اینکه هنگام بازی، یخ‌های آبی‌رنگی نیز مشاهده خواهید کرد که با ضربه‌زدن روی آن‌ها زمان و در نتیجه حرکت برگ‌های سبز برای چند ثانیه متوقف خواهد شد تا راحت‌تر بتوانید امتیاز جمع‌آوری کنید.
بلوم برای تشویق کاربران به مشارکت مداوم، سیستم پاداش روزانه طراحی کرده است. با هر بار ورود به سیستم، مقدار مشخصی امتیاز بلوم (با نماد BP) و اعتبار (دفعات استفاده از بازی) را دریافت می‌کنید. این پاداش‌ها طی هفته‌ی اول به‌تدریج افزایش می‌یابند.
اعتبارهای بلوم برای انجام بازی Drop Game در داخل مینی‌اپ این پروژه استفاده می‌شوند. هر بار تلاش برای انجام بازی به یک اعتبار جدید نیاز دارد. اجرای هر دور بازی ۳۰ ثانیه طول می‌کشد و در آن باید آیتم‌های سقوط‌کننده را بگیرید. سپس این آیتم‌ها به امتیاز بلوم تبدیل شده و به حساب شما اضافه می‌شوند. شما روزانه پنج بار می‌توانید بازی را اجرا کنید و این مجوز هر ۲۴ ساعت یک‌بار شارژ می‌شود.
با حضور مدوام و روزانه در مینی‌اپ بلوم و دریافت اعتبار شرکت در بازی، می‌توانید امتیاز خود را به‌میزان قابل‌ توجهی افزایش دهید و از المان‌های بازی‌گونه‌ی بلوم نهایت بهره را ببرید. با استراتژی ارائه‌ی پاداش در ازای مشارکت فعال، انگیزه‌ی اعضا برای فعالیت بیشتر در بازی افزایش می‌یابد. در ادامه روش‌های کسب امتیاز بلوم (BP) و افزایش تعداد دفعاتی که می‌توانید بازی را اجرا کنید آورده شده است:
۱. ورود روزانه:
 عادت کنید که هر روز در بلوم وارد شوید. در هر بار ورود متوالی، پاداش‌ها افزایش می‌یابند و جمع‌آوری امتیاز و اعتبار بازی را آسان‌تر می‌کنند.
۲. تطبیق‌ با روش کارکرد سیستم جوایز بلوم:
۳. انجام بازی دراپ:
 از اعتبارهای بازی خود برای انجام بازی دراپ استفاده کنید. هر بار تلاش برای انجام بازی یک اعتبار هزینه دارد. این بازی شامل گرفتن هر چه بیشتر آیتم‌های سقوط‌کننده در مدت زمان محدود است. هر آیتمی که بگیرید به امتیاز بلوم تبدیل می‌شود و به‌سرعت موجودی شما را افزایش می‌دهد.
۴. حفظ کردن روند ورود به بازی:
 هر روز چندبار به بازی سر بزنید. برای اطمینان از به حداکثر رساندن پاداش‌ها، روند اجرای بازی را به‌طور منظم دنبال کنید. تنظیم یادآور روزانه در اپلیکیشن ساعت گوشی می‌تواند به شما کمک کند تا ورود به بازی را فراموش نکنید.
۵. بازخرید امتیاز و اعتبارها:
 از امتیاز بلوم و اعتبارهای اجرای بازی برای کسب پاداش‌های بیشتر استفاده کنید. هرچه روند ورود خود را بیشتر حفظ کنید، بیشتر می‌توانید از سیستم پاداش بهره‌مند شوید.
بلوم با الگوبرداری از موفقیت بازی‌های تلگرامی سبک Tap to Earn (ضربه‌ بزن و جایزه بگیر) ازجمله نات‌ کوین، تپ سواپ و همستر کامبت، روانه‌ی بازار شده است. در ادامه مقایسه‌ای از این مینی‌اپ‌های تلگرامی پرطرفدار ارائه می‌شود.
ویژگی
بلوم
همستر کامبت
نات‌کوین
Tap to Earn
(ضربه بزن و سکه بگیر)
مینی‌اپ تلگرام
ارتقای کارت‌ها، تکمیل مأموریت‌ها
توکن‌های HMSTR (قابل استفاده درون بازی و معامله)
-
بیش از ۱۵۰ میلیون کاربر
انجام مأموریت‌های روزانه، ارتقاء کارت‌ها و پرافیت ساعتی
هدایای رایگان، تعامل فعال
-
-
بلوم با سرعت درحال رشد است و قصد دارد تا پایان سال ۲۰۲۴ قابلیت‌های خود را گسترش دهد و ویژگی‌های جدیدی معرفی کند. پیشرفت‌های آتی شامل نسخه‌ی موبایل و وب، ارتقای قابلیت‌های مینی‌اپ و راه‌اندازی Memepad برای تبلیغ پروژه‌های جدید می‌شود. این برنامه قصد دارد با ارائه‌ی وظایف و بازی‌هایی که توکن‌های پروژه‌ها را بین جامعه‌ی بلوم توزیع می‌کنند، یکپارچه‌سازی عمیقی با آن‌ها داشته باشد.
بلوم نقشه‌ی راه بلندپروازانه‌ای برای بهبود تجربه‌ی کاربری و گسترش قابلیت‌های پلتفرم خود در طول سال ۲۰۲۴ دارد.
۱. سه‌ماهه‌ی دوم ۲۰۲۴؛ توسعه‌ی خدمات
بلوم چندین ویژگی جدید ازجمله مدیریت موجودی، والت‌، سواپ توکن، تابلو امتیازات و Memepad معرفی خواهد کرد. این پیشرفت‌ها با هدف ارائه تجربه‌ی کاربری جذاب‌تر و جامع‌تر در پلتفرم صورت می‌گیرد.
۲. سه‌ماهه‌ی سوم ۲۰۲۴؛ قابلیت‌های پیشرفته
تمرکز به امنیت پیشرفته و ابزارهای مالی تغییر خواهد کرد. بلوم قصد دارد والت‌های MPC (محاسبات چندطرفه)، قراردادهای دائمی (Perps) را راه‌اندازی کند و پلتفرم را در هر دو فروشگاه اپ‌استور اپل و پلی‌استور گوگل در دسترس قرار دهد. این موارد امنیت را بهبود می‌بخشند و دسترسی را گسترش می‌دهند و کاربران می‌توانند معاملات و مدیریت دارایی‌های خود را روی گوشی‌های هوشمند خود و با روشی کارآمدتر انجام دهند.
درصورتی‌که سازندگان بلوم به وعده‌ی خود عمل کنند احتمالاً در سه‌ماهه‌ی سوم شاهد لیست‌شدن پروژه در صرافی‌ها خواهیم بود و در آن‌ صورت می‌توانید با استفاده از 
بهترین کیف پول ارز دیجیتال
، دارایی‌های خود را به ولت شخصی انتقال دهید. همچنین در صورت لیست‌شدن پروژه‌ می‌توان آن را به 
صرافی ارز دیجیتال
 انتقال داد و به پول نقد تبدیل کرد.
۳. سه‌ماهه‌ی چهارم ۲۰۲۴؛ گسترش دسترسی
بلوم پلتفرم وب کاملاً کاربردی برای دسترسی به مخاطبان گسترده‌تر راه‌اندازی خواهد کرد. این حرکت برای کاربرانی طراحی شده است که کار با نسخه‌ی دسکتاپ را ترجیح می‌دهند و نمای کلی از سبد سهام خود را می‌خواهند. پلتفرم وب مکمل مینی‌اپ‌های موبایل و تلگرام بوده و تجربه‌ای یکپارچه از معاملات را در سراسر دستگاه‌ها ارائه می‌دهد.
قرارگرفتن بلوم در برنامه‌ی MVB (ارزشمندترین سازنده) بایننس، زیرساخت و امنیت آن را تقویت کرده است. این مشارکت با بایننس بر تعهد بلوم برای ارائه‌ی یک محیط معاملاتی قوی و امن تأکید می‌کند. با ادامه‌ی رشد بلوم، احتمالاً برای تقویت بیشتر اکوسیستم خود، با صرافی‌ها و پلتفرم‌های بزرگ، مشارکت‌های بیشتری برقرار خواهد کرد.
طبق اطلاعات ارائه‌شده در نقشه‌ی راه پروژه‌ی بلوم، توکن آن احتمالاً در سه‌ماهه‌ی سوم سال ۲۰۲۴ ازطریق 
ایردراپ 
میان کاربران تقسیم خواهد شد. بدین‌ترتیب انتظار می‌رود ایردراپ بلوم در فاصله‌ی بین تیر تا مهر ۱۴۰۳ انجام شود.
طبق قوانین و مقررات بخش نظرات زومیت، درج هرگونه لینک اعم از لینک دعوت، وب‌سایت و تبلیغات ممنوع است، اما به‌دلیل این‌که ایردراپ مذکور محدودیت ۱۰ نفری برای دعوت از افراد  درنظر گرفته است، اشتراک‌گذاری لینک دعوت به بلوم در بخش نظرات 
صرفا در این مقاله
 مجاز است.
بلوم پلتفرمی با ترکیبی از ویژگی‌های صرافی‌های متمرکز و غیرمتمرکز ارز دیجیتال را به‌طور یکجا در اختیار کاربران قرار می‌دهد. این پروژه برای جذب کاربر تصمیم گرفته است مینی‌اپ خود را در قالب بازی ساده‌ای به نام Blum ارائه دهد. کاربران به‌ازای فعالیت در این بازی می‌توانند امتیاز بلوم جمع‌آوری کنند و در ایردراپ احتمالی آن شرکت کنند.
نقشه‌ی راه بلوم نشان می‌دهد ایردراپ میان کاربران بازی تلگرامی این پروژه در سه‌ماهه‌ی سوم ۲۰۲۴ یعنی در فاصله‌ی بین تیر تا مهر ۱۴۰۳ انجام خواهد شد.
مثل همه‌ی پروژ‌ها، تا زمانی‌ که توکن بلوم در صرافی‌ها لیست نشود، امکان تعیین قیمت آن وجود ندارد. بنابراین برای اطلاع از قیمت توکن باید منتظر ایردراپ و لیست‌شدن توکن در صرافی‌های معتبر باشیم."
1,"هنگام مرور فید اینستاگرام خود، شاید با محتوایی روبه‌رو شوید که تمایلی به دیدن آن ندارید. این محتوا ممکن است از هر نوعی باشد اما مطابق با سلایق شما نباشد یا اینکه توهین‌آمیز یا حاوی مضامین خشونت‌آمیز یا غیراخلاقی باشد. در مقاله‌ی پیش رو، پنج ویژگی برتر اینستاگرام را برای فیلترکردن محتوای ناخواسته بررسی می‌کنیم.
با اینکه الگوریتم اینستاگرام در حذف محتوای نامناسب به خوبی عمل می‌کند، گاهی اوقات ممکن است با نظرها یا پیام‌های منفی و توهین‌آمیز روبه‌رو شوید. قابلیت فیلترکردن نظرها و پیام‌های اینستاگرام می‌تواند در دوری از محتوای نامناسب کمک کند تا محیطی امن و مثبت داشته باشید.
همانند فیلترکردن کامنت‌ها و پیام‌ها، اینستاگرام گزینه‌ای برای مخفی‌کردن پست‌ها و ریلزها حاوی هشتگ یا کپشن با کلمه‌ها، عبارت‌ها یا ایموجی‌های خاص ارائه می‌دهد. در ادامه، روش استفاده از این قابلیت توضیح داده شده است:
کنترل محتوای حساس (Sensitive Content Control)
 ویژگی دیگری است که می‌تواند به شما کمک کند تا محتوای ناخواسته را از اکسپلور، ریلزها و پست‌های پیشنهاد فید اینستاگرام فیلتر کنید. هرچند  قوانین اینستاگرام محتواهایی مانند تصاویر یا ویدیوهای نزاع را محدود نمی‌کنند؛ اما می‌توانند برای برخی کاربران ناراحت‌کننده باشند.
توجه داشته باشید که برای افراد زیر ۱۸ سال گزینه‌ی محتوای حساس (Sensitive content) را نخواهید دید؛ زیرا قبلاً به‌طور پیش‌فرض فعال شده است.
اینستاگرام بر اساس علاقه‌مندی‌های شما، پست‌ها و ریلزهای پیشنهادی را نمایش می‌دهد؛ اما گاهی این پیشنهادها کاملاً دقیق نیستند. از طرفی‌ دیگر، شاید بخواهید محتوایی را محدود کنید که لزوماً نامناسب نیست؛ اما علاقه‌ای به آن ندارید.
در این موارد، می‌توانید از گزینه‌ی Not Interested (علاقه‌مند نیستم) استفاده کنید تا اینستاگرام آن نوع پست‌ها را کمتر نشان دهد.
با اینکه اینستاگرام از الگوریتم‌های پیچیده‌ای برای علاقه‌مندی‌هایمان استفاده می‌کند، به‌ناچار الگوریتم‌های نامربوطی را خواهیم دید که با علایق ما همخوانی ندارند. خوشبختانه، می‌توان تنظیماتی را در اینستاگرام تغییر داد تا از دیدن محتوای بی‌ربط جلوگیری کرد.
استفاده از این قابلیت‌ اینستاگرام به شما کمک می‌کند تا محتوای ناخواسته را بیشتر محدود کنید. همچنین، می‌توانید با اعمال تنظیماتی، مطالب نمایش‌داده‌شده در اکسپلور اینستاگرام خود را تغییر دهید."
1,"اخبار، بررسی و معرفی تکنولوژی‌های مرتبط با لپ تاپ ها و نوت بوک‌های برند‌های مطرح و راهنمای خرید 
بهترین لپ تاپ گیمینگ
 را در این صفحه بخوانید.در بخش محصولات زومیت، مشخصات فنی و 
قیمت لپ تاپ
 های روز دنیا را مقایسه کنید."
1,به‌روزترین اخبار فناوری و تکنولوژی شامل مقالات مختلف در حوزه های موبایل، تبلت، لپ تاپ، کامپیوتر و دیگر مباحث حوزه فناوری در این آرشیو ببینید.
1,"راهنمای خرید انواع محصولات مانند 
راهنمای خرید بهترین گوشی هوشمند
، 
راهنمای خرید گوشی های اپل
، راهنمای خرید 
بهترین هدست گیمینگ
، 
بهترین هارد اکسترنال
 و سایر موارد را در این صفحه بخوانید."
1,آرشیو مقالات تخصصی بررسی موبایل، تبلت، لپ تاپ، کامپیوتر و دیگر گجت های دنیای فناوری را در این صفحه از زومیت ببینید.
1,ویدیوهای مختلف شامل بررسی ویدیویی، نگاه نزدیک، زوم کست و دیگر مطالبی که حاوی فیلم یا کلیپ هستند
1,"احتمالاً وقتی به دوستانتان بگویید قصد خرید لپ‌تاپ برای بازی دارید، با نظر کارشناسانه‌ی آن‌ها مواجه می‌شوید. برخی به شما می‌گویند قید لپ‌تاپ گیمینگ را بزنید و به‌جای آن، کنسول بازی بخرید؛ برخی دیگر که خود را «
پی‌سی گیمر
» می‌دانند، فهرست بلندبالایی از معایب لپ‌تاپ‌ گیمینگ پیش روی‌ شما قرار می‌دهند و خرید یک کامپیوتر رومیزی گیمینگ را گزینه‌ی صحیح می‌دانند.
در نهایت، حرف هیچ‌کدام از آن‌ها مهم نیست؛ چراکه شما تصمیمتان را گرفته‌اید و دلایل خاص خودتان را برای خرید لپ‌تاپ گیمینگ دارید. سؤال مهم این است که چقدر می‌خواهید هزینه کنید؟ لپ‌تاپ‌های مخصوص بازی را می‌توانیم گران‌ترین رسته از لپ‌تاپ‌ها بنامیم. اگر قیمت لپ‌تاپ‌های موجود در بازار ایران را بررسی کنید، متوجه می‌شوید که برخی از لپ‌تاپ‌های گیمینگ قیمتی مشابه خودروهای تولید داخل دارند.
مهم‌ترین فاکتور انتخاب لپ‌تاپ گیمینگ، «پردازنده گرافیکی» است!
برای یک «پی‌سی گیمر»، شخصی که کامپیوتر را برای بازی انتخاب کرده، فقط یک ‌چیز اهمیت دارد: کارت گرافیک! در نهایت این کارت گرافیک است که مشخص می‌کند چه بازی‌هایی را با چه کیفیتی می‌توانید اجرا کنید؛ بنابراین هنگام خرید لپ‌تاپ گیمینگ باید پیش از هر چیز به کارت گرافیک دستگاه توجه کنید. به هیچ‌وجه به سراغ لپ‌تاپ‌هایی نروید که کارت گرافیک جدا ندارند و از پردازنده‌ی گرافیکی یکپارچه با CPU استفاده می‌کنند؛ چراکه فقط می‌توانید بازی‌های قدیمی را در پایین‌ترین سطح تنظیمات گرافیکی اجرا کنید.
پس به‌عنوان یک قاعده کلی، بهترین لپ‌تاپ مخصوص بازی، مدلی است که توانمند‌ترین پردازنده‌ی گرافیکی را به‌ همراه داشته باشد. در مراحل بعدی به سراغ کیفیت بهتر نمایشگر، رم بیشتر و پردازنده مرکزی قدرتمندتر بروید.
موضوع مهمی که باید در مورد لپ‌تاپ مخصوص بازی، به‌خصوص مدل‌های قدرتمند و گران‌قیمت بدانید این است که آن‌ها برای جایگزینی کامپیوتر رومیزی طراحی شده‌اند و به اصطلاح، 
Desktop Replacement
 نام دارند. چنین لپ‌تاپ‌هایی سنگین هستند و باتری آن‌ها شارژدهی ضعیفی دارد. به‌احتمال زیاد مجبور می‌شوید همیشه از آداپتور برق آن‌ها استفاده کنید؛ پس خیلی روی «قابل ‌حمل» بودنشان حساب نکنید.
لپ‌تاپ‌های مخصوص بازی به دلیل بهره‌مندی از CPU و GPU توانمند، برای اموری مانند کاربری‌های سنگین ویرایش ویدئو و انجام محاسبات مهندسی هم گزینه‌ی مناسبی به ‌شمار می‌روند؛ اما ایدئال نیستند و اگر بازی بخشی از کاربری‌تان به شمار نمی‌رود، گزینه‌های بهتری با توان پردازشی بالا وجود دارد. در ادامه می‌خواهیم بهترین لپ‌تاپ‌های گیمینگ بازار ایران را در بازه‌های قیمتی مختلف معرفی کنیم.
متأسفانه درحال‌حاضر برای خرید لپ‌تاپ گیمینگ باید حداقل حدود 
۳۵ میلیون تومان
 هزینه کنید؛ هرچند حتی با پرداخت این مبلغ هم حق انتخاب زیادی ندارید. در بازه‌ی کمتر از این مقدار، تقریباً می‌توان گفت امکان خرید لپ‌تاپ نو مخصوص بازی وجود ندارد و اگر لپ‌تاپی هم وجود داشته باشد احتمالاً کارکرده یا استوک هستند و اگر قصد خرید با قیمتی پایین‌تر از این مقدار دارید، باید به 
خرید لپ‌تاپ‌های دست‌ دوم
 فکر کنید.
اکثر لپ‌تاپ‌های گیمینگ ارزان موجود در بازار نیز از سری پردازنده‌های گرافیکی GeForce RTX 2050 یا نهایتاً GeForece RTX 3050 بهره می‌برند؛ گرافیک‌هایی که امروزه به حداقلِ مورد نیاز لپ‌تاپ‌های گیمینگ تبدیل شده‌اند. لپ‌تاپ‌های گیمینگ در بازه‌ی قیمتی ۳۵ میلیون تومان، برای اجرای بازی‌ کامپیوتری با تنظیمات گرافیکی متوسط و رزولوشن Full HD عرضه می‌شوند؛ البته برای رسیدن به نرخ مطلوب ۶۰ فریم‌بر‌ثانیه در بازی‌های سنگین، باید تنظیمات گرافیکی را روی حداقل قرار دهید.‌
درحال‌حاضر ارزان‌ترین لپ‌تاپ گیمینگ دارای ارزش خرید در بازار ایران، «
LOQ
» لنوو شناخته می‌شود. این لپ‌تاپ با انواع گرافیک‌ها و پردازنده‌های مختلف تولید می‌شود و تا ۳۵ میلیون تومان می‌توان مدلی را خرید که از پردازنده گرافیکی 
RTX 2050
 با توان مصرفی 
۷۰ وات
 استفاده می‌کند.
یکی از نقاط قوت این لپ‌تاپ نسبت به سایر لپ‌تاپ‌های گیمینگ آن است که 
رم DDR5 
با فرکانس 4800 مگاهرتز به صورت استاندارد در تمامی پیکربندی‌ها (حتی نسخه‌ی پایه) نصب می‌شود که ارزش خرید آن را نسبت‌ به مدل‌هایی هم‌قیمت با رم DDR4 بسیار بالا می‌برد. ضمناً قابلیت MUX-Switch امکان دیگری است که تقریباً هیچ لپ‌تاپ در این بازه‌ی قیمتی به‌جز LOQ از آن پشتیبانی نمی‌کند و می‌تواند نقش بسیار مهمی برای از بین بردن گلوگاه بین CPU و dGPU به‌منظور کاهش نرخ تاخیر و حتی افزایش عمر باتری در هنگام استفاده‌های سبک ایفا کند.
از دیگر مشخصات این لپ‌تاپ می‌توان به پردازنده 
Core i5-12450H
، نمایشگر ۱۵٫۶ اینچی IPS با وضوح Full-HD و نرخ نوسازی 
۱۴۴ هرتز
، رم هشت گیگابایتی، فضای ذخیره‌سازی SSD با ظرفیت ۵۱۲ گیگابایت و باتری ۶۰ وات‌ساعتی نام برد. سخت‌افزار این لپ‌تاپ برای اجرای بازی‌ها با تنظیمات حداقلی، انجام اعمال گرافیکی و رندرینگ سبک کفایت خواهد کرد اما قطعاً تجربه گیمینگ آن فواصل زیادی با لپ‌تاپ‌هایی با گرافیک‌های قوی‌تر خواهد داشت.
لپ‌تاپ «
TUF Dash F15
»
 ساخت شرکت خوش‌نام ایسوس یکی از محبوب‌ترین محصولات در رده لپ‌تاپ‌های گیمینگ اقتصادی بازار است. با پرداخت حدود ۴۰ میلیون تومان می‌توانید صاحب دستگاهی با پردازنده گرافیکی 
RTX 3050
 با توان مصرفی 
۷۵ وات
 و پردازنده 
Core i5-12450H
 شوید. این لپ‌تاپ علاوه‌بر داشتن گرافیک قدرتمندتر، امکاناتی چون رم 
DDR5-4800
 و پشتیبانی از MUX-Switch را در اختیار می‌گذارد که این دستگاه را به یکی از گزینه‌های جذاب تبدیل خواهد کرد
این لپ‌تاپ عملکرد گرافیکی قابل قبولی را در حین اجرای بازی‌های نسبتاً سنگین با تنظیمات گرافیکی متوسط ارائه می‌دهد و سیستم خنک‌کننده‌ی آن نیز به‌خوبی از عهده‌ی دفع حرارت هنگام پردازش‌های طولانی‌مدت برمی‌آید. این لپ‌تاپ ۱۵٫۶ اینچی از صفحه‌نمایش IPS با وضوح Full-HD و نرخ نوسازی ۱۴۴ هرتز بهره می‌گیرد. هشت گیگابایت رم به‌همراه ۵۱۲ گیگابایت SSD بخش حافظه و فضای ذخیره‌سازی این لپ‌تاپ را پوشش می‌دهند. ضمناً درگاه Type-C این لپ‌تاپ پشتیبانی از تاندربولت ۴ را نیز ارائه می‌دهد و باتری آن نیز ۷۶ وات‌ساعت ظرفیت دارد.
لنوو در صنعت کامپیوترهای شخصی همان نقشی را بازی می‌کند که شیائومی در صنعت گوشی‌های موبایل دارد؛ یعنی دستگاه‌های جذابی را با ارزش خرید زیاد وارد بازار می‌کند. یکی از بهترین لپ‌تاپ‌هایی که می‌توانید تا ۴۵ میلیون تومان بخرید، مدل دیگری از لپ‌تاپ‌های سری محبوب LOQ است. این لپ‌تاپ با گرافیک 
RTX 3050
 و توان مصرفی 
۹۵ وات
، برترین جایگاه لپ‌تاپ‌های گیمینگ تا ۴۵ میلیون تومان را دراختیار دارد و با توجه‌به سیستم‌کولینگ قدرتمندش می‌تواند به‌خوبی از پس اجرای بازی‌های سنگین با تنظیمات گرافیکی پایین تا میانه بربیاید.
LOQ از نسخه‌ی ۶ گیگابایت VRAM گرافیک مذکور برخوردار است و در بخش پردازش‌های CPUمحور از Core i5-13420H استفاده می‌کند. ۱۶ گیگابایت رم DDR5 به‌همراه ۵۱۲ گیگابایت SSD، صفحه‌نمایش ۱۵٫۶ اینچی از نوع IPS با وضوح FHD و نرخ نوسازی ۱۴۴ هرتز و باتری با ظرفیت ۶۰ وات‌ساعت از دیگر مشخصات این لپ‌تاپ به‌شمار می‌روند.
تا ۵۰ میلیون تومان هم باز انتخابی جز لپ‌تاپ‌های لنوو باقی نمی‌ماند چراکه در بین انبوه لپ‌تاپ‌های گیمینگ مختلف تنها «
IdeaPad Gaming 3
» است که بیشترین شایستگی را برای انتخاب به‌عنوان بهترین لپ‌تاپ دارد. بزرگ‌ترین دلیلی که می‌توان برای این انتخاب داشت وجود گرافیک 
RTX 3060
 با توان مصرفی 
۱۰۵ وات
 است.
موارد دیگری چون صفحه‌نمایش ۱۶ اینچی با نرخ نوسازی 
۱۶۵ هرتزی
 و نسبت کنتراست بالا که فضای sRGB را نیز به‌صورت کامل پوشش می‌دهد، جزء یکی دیگر از مشخصات کلیدی این لپ‌تاپ محسوب می‌شود. لازم‌به‌ذکر است 
پوشش کامل از فضای sRGB
 به‌دلیل جلوگیری از افزایش قیمت تمام‌شده جزء ملزومات نمایشگر لپ‌تاپ‌های گیمینگ نیست و معمولاً محصولات گران‌قیمت از چنین پنل‌هایی استفاده می‌کنند. با این‌حال وجود چنین مزیتی تأثیر فراوانی در بهبود تجربه‌ی بصری هنگام بازی دارد.
از دسته راهنمای خرید:
بهترین صندلی های گیمینگ
این لپ‌تاپ از پردازنده قدرتمند 
Core i7-12700H
 نیز بهره‌مند است و درگاه Type-C نیز از تاندربولت ۴ پشتیبانی می‌کند. رم ۱۶ گیگابایتی، SSD با ظرفیت ۵۱۲ گیگابایت و باتری ۷۱ وات‌ساعتی سایر مشخصات فنی این لپ‌تاپ را تشکیل می‌دهد.
اگر پشتیبانی از Frame Generation که به‌کمک هوش مصنوعی، فریم‌ریت بازی‌های پشتیبانی‌شده را افزایش می‌دهد برایتان اهمیت دارد، «
Bravo 15
» شرکت MSI تنها لپ‌تاپ موجود با گرافیک 
RTX 4050
 تا نهایتا ۵۰ میلیون تومان است که به‌کمک فناوری DLSS 3.0 در این گرافیک، نیاز شما را برآورده می‌کند. گرافیک مذکور توان مصرفی 
۱۰۵ واتی
 دارد که برای اجرای بازی‌ها با تنظیمات گرافیکی متوسط با فریم‌ریت بالا پاسخگو است.
این لپ‌تاپ توسط ۱۶ گیگابایت رم 
DDR5
 و یک ترابایت SSD PCIe 4.0 تغذیه می‌شود و در پردازش‌های متکی به CPU از قدرت 
Ryzen 5-7535HS
 بهره می‌گیرد. صفحه‌نمایش این لپ‌تاپ ۱۵٫۶ اینچی FHD با نرخ نوسازی ۱۴۴ هرتز است.
با افزایش بودجه به‌اندازه‌ی ۵ میلیون تومان می‌توانید لپ‌تاپی را بخرید که از نسخه‌ی 
۱۴۰ وات RTX 3070
 بهره می‌برد و تفاوت چشمگیری از نظر عملکرد با مدل‌های معرفی‌شده تا به‌این‌جا دارد. این لپ‌تاپ دستگاهی نیست جز «
TUF Gaming A15
» ایسوس که با این گرافیک می‌تواند بسیاری از بازی‌های سنگین را با تنظیمات گرافیکی بالا و خروجی‌های بالای ۶۰ فریم‌برثانیه اجرا کند. 
لپ‌تاپ‌های مدل A سری TUF معمولاً علاوه‌بر سخت‌افزار خوب، از نظر کیفیت ساخت و امکانات در وضعیت مناسب‌تری نسبت‌به سری F به‌سر می‌برند. به‌عنوان مثال این مدل با داشتن رم ۱۶ گیگابایتی DDR5، دو درگاه Type-C، پشتیبانی‌از MUX-Switch و باتری با ظرفیت ۹۰‌ وات‌ساعت در عین داشتن وزنی سبک‌تر ارزش خرید بیشتری نسبت‌به برخی مدل‌های دیگر دارد. نمایشگر این مدل ۱۵٫۶ اینچی FHD با نرخ نوسازی ۱۴۴ هرتز است و از پردازنده 
Ryzen 7-6800H
 قدرت می‌گیرد که برای اعمال مناسباتی سنگین نیز کافی به‌نظر می‌رسد. 
در بازار ایران کمتر لپ‌تاپ‌های گیمینگی یافت می‌شوند که بتوانند به‌اندازه‌ی لپ‌تاپ‌های سری TUF ایسوس در اکثر زمینه‌ها معقول ظاهر شوند و درعین‌حال سخت‌افزاری موردانتظار با بازدهی بالا را ارائه دهند. برای همین پیشنهاد می‌کنیم اگر با مبلغ ۶۰ میلیون تومان به‌دنبال لپ‌تاپی هستید که جدیدترین و قدرتمندترین سخت‌افزار مناسب برای ایدئال‌ترین حالت اجرای بازی‌های AAA را داشته باشد، پیشنهاد می‌کنیم به سراغ «
TUF Gaming F15
» بروید.
لپ‌تاپ ایسوس از گرافیک 
RTX 4060
 با توان مصرفی 
۱۴۰ وات
 استفاده می‌کند، بدین ترتیب مسیر گیمرها با وجود چنین گرافیکی برای اجرای بازی‌های سنگین با تنظیمات گرافیکی بالا هموارتر خواهد بود و صفحه‌نمایش ۱۵٫۶ اینچ 
۱۴۴ هرتزی
 با وضوح FHD و 
پوشش کامل sRGB
 مکمل یکی از بهترین تجربه‌های گیمینگ با بودجه‌ی حدود ۶۰ میلیون تومان خواهد بود. 
پردازنده‌ی لپ‌تاپ تاف Core i7-12700H است که از این نظر نیز حتی برای کاربری‌های متکی به پردازش‌های محاسباتی یکی از بهترین‌ها در رده قیمتی خود محسوب می‌شود. به غیر از این موارد دو درگاه Type-C با پشتیبانی‌از تاندربولت ۴، رم 16 گیگابایتی، فضای ذخیره‌سازی SSD با ظرفیت ۵۱۲ گیگابایت و باتری با ظرفیت ۹۰ وات‌ساعت از سایر ویژگی‌های لپ‌تاپ گیمینگ لنوو به‌شمار می‌روند.
از ۶۰ میلیون تومان به بعد تقریباً می‌توان گفت لپ‌تاپ‌های بالارده و با سخت‌افزار پرچمدار دردسترس قرار دارند و می‌توان برای اجرای روان بازی‌ها با کیفیت‌های بالاتر روی آن‌ها حساب باز کرد، البته بسیاری از این لپ‌تاپ‌ها همچنان پریمیوم محسوب نمی‌شوند و فاقد بسیاری از ویژگی لپ‌تاپ‌های پرچمدار هستند. به‌عبارتی از نگاه سازنده این لپ‌تاپ‌ها همچنان در کلاس لپ‌تاپ‌های گیمینگ اقتصادی طبقه‌بندی می‌شوند.
محبوبیت و فروش سری TUF ایسوس را هیچ سری دیگری از محصولات گیمینگ این شرکت ندارد و این سری در بین لپ‌تاپ‌های گیمینگ شرکت‌های دیگر نیز شناخته‌شده‌تر به‌شمار می‌آید. البته این محبوبیت مدیون مقرون‌به‌صرفه بودن آن‌ها و قیمت‌گذاری پایین‌تر نسبت به‌سری ROG این شرکت است. در بازه‌ی ۶۰ تا ۸۰ میلیون تومان یکی از لپ‌تاپ‌های گیمینگ 2023 از سری TUF به‌نام «
Gaming A15
» را به‌ شما معرفی می‌کنیم که گرافیک آن از نسخه‌ی 
۱۴۰ واتی RTX 4070
 قدرت می‌گیرد.
این گرافیک فوق‌العاده قدرتمند با وجود معماری جدید Ada Lovelace مبتنی‌بر فرایند ساخت TSMC 4N و فناوری‌های پیشرفته‌تر به‌کاررفته در تراشه‌ی گرافیکی از جمله DLSS 3.0 و رهگیری پرتو بهبودیافته، پیشرفت‌های خوبی را نسبت به نسل قبلی یعنی RTX 3070 به‌ خود دیده است و این باعث می‌شود از پس هر بازی سنگینی با وضوح و نرخ فریم‌های بالا بربیاید و هرآنچه را که گیمرها از یک لپ‌تاپ گیمینگ انتظار دارند، برآورده کند. 
این لپ‌تاپ از پردازنده 
Ryzen 9-7940HS
 استفاده می‌کند. نقاط قوت سخت‌افزاری این لپ‌تاپ در کنار یک نمایشگر ۱۵٫۶ اینچی ۱۴۴ هرتزی IPS با وضوح Full-HD و پوشش کامل sRGB، پشتیبانی از قابلیت کاربردی MUX Switch، رم ۱۶ گیگابایتی و SSD یک ترابایتی، دو درگاه Type-C و باتری ۹۰ وات‌ساعتی تکمیل می‌شوند. 
تا ۱۰۰ میلیون تومان انتخابی که به‌اندازه‌ی لپ‌تاپ «
Predator Helios Neo 16
» کامل باشد، نمی‌توان یافت. این دستگاه افزون‌بر گرافیک 
RTX 4070 با توان ۱۴۰ وات
 و پردازنده فوق‌العاده قدرتمند 
Core i9-13900HX
، یک نمایشگر ۱۶ اینچ با وضوح 
۲۵۶۰ در ۱۶۰۰ پیکسل
 و نرخ نوسازی 
۱۶۵ هرتزی
 دارد که فضای sRGB را به‌صورت کامل پوشش می‌دهد.
بدنه‌ی این لپ‌تاپ به‌صورت ترکیبی از آلومینیوم و پلاستیک ساخته شده و کیفیت ساخت خوبی دارد. افزون‌بر این موارد ظرفیت فضای ذخیره‌سازی و رم بالا (یک ترابایت و ۳۲ گیگابایت) از دیگر نکات مثبت این لپ‌تاپ به‌شمار می‌رود. لپ‌تاپ ایسر توسط باتری ۹۰ وات‌ساعتی تغذیه می‌شود.
اگر پردازنده و وضوح صفحه‌نمایش برای شما اهمیت چندانی نداشته باشد، می‌توانید به خرید «
ROG Strix G16
» نیز فکر کنید، چراکه این مدل لپ‌تاپ ایسوس از محصولات گیمینگ محبوب و پرفروش یک‌سال اخیر شناخته شده است.
 G614JI که از گرافیک 
RTX 4070
 با توان مصرفی 
۱۴۰ وات
 بهره می‌برد، از قابلیت جدید Frame Generation برپایه‌ی DLSS 3.0 بهره می‌برد و نقش مؤثری بر اجرای روان‌تر بازی‌ها با نرخ فریم بالاتر دارد و درنهایت به‌لطف معماری پیشرفته‌ی Ada Lovelace می‌تواند عملکردی مشابه RTX 3070 از خود به‌جا بگذارد، از پس هر بازی سنگینی با وضوح و نرخ فریم‌های بالا بربیاید و هرآنچه را که گیمرها از یک لپ‌تاپ گیمینگ انتظار دارند، برآورده کند.
در زمینه‌ی پردازش‌های CPUمحور، لپ‌تاپ ایسوس به تراشه‌ی 
Core i7-13650HX
 اتکا دارد. صفحه‌نمایش ۱۶ اینچی IPS لپ‌تاپ، محتوا را با نرخ نوسازی 
۱۶۵ هرتزی، پوشش کامل sRGB
 و وضوح ۱۹۲۰ در ۱۲۰۰ پیکسل به‌ تصویر می‌کشد. ۱۶ گیگابایت رم و یک ترابایت SSD دارد و توسط یک باتری 
۹۰ وات‌ساعتی
 تغذیه می‌شود.
از بازه ۱۰۰ میلیون تومان به بالا، سرانجام به خط پرچمداران و محصولات گیمینگ پریمیوم می‌رسیم. این محصولات علاوه‌بر داشتن قوی‌ترین گرافیک و پردازنده‌ها، از نظر کیفیت ساخت و طراحی، یک پله از محصولات میان‌رده بالاتر قرار می‌گیرند و دارای قابلیت‌ها و ویژگی‌های اختصاصی برای هرچه بیشتر لذت‌بخش کردن و ارتقای تجربه گیمینگ هستند.
از جمله قابلیت‌های مهم این لپ‌تاپ‌ها می‌توان به نمایشگرهای با پشتیبانی از انواع استانداردهای HDR و روشنایی بالای ۳۰۰ نیت، اسپیکرهای قدرتمند و استفاده از مواد اولیه باکیفیت و مرغوب در ساخت این لپ‌تاپ‌ها اشاره کرد.
ایسوس با اضافه‌کردن یک عضو به سری جذاب ROG Zephyrus این بار با پیکربندی سخت‌افزاری جدید، توانمندی‌های بالای خانواده ROG Strix را در یک کالبد جمع‌وجورتر، زیباتر، باکیفیت‌تر و خوش‌ساخت‌تر حفظ کرده است. نسخه جدید «
ROG Zephyrus M16
» به تراشه 
Core i9-13900H
 مجهز شده و در بخش گرافیک نیز از پردازنده 
RTX 4070
 با توان مصرفی 
۱۴۰ وات
 قدرت می‌گیرد.
زفیروس M16 به صفحه‌نمایش ۱۶ اینچی با وضوح 
۲۵۶۰ در ۱۶۰۰ پیکسل
 و 
نرخ نوسازی ۲۴۰ هرتز مجهز شده که از
 
فضاهای رنگی sRGB و DCI-P3
 پوشش کامل به‌عمل می‌آورد. این لپ‌تاپ همچنین از نظر شخصی‌سازی و نورپردازی RGB در بخش‌های مختلف از جمله قاب پشتی نمایشگر امکانات جالبی را به‌ کاربران ارائه می‌دهد و یکی از پرامکانات‌ترین لپ‌تاپ‌های گیمینگ محسوب می‌شود. حتی این لپ‌تاپ به دوربین وب‌کم باکیفیت‌تر Full-HD و همراه با حسگر اینفرارد برای ورود بیومتریک با استفاده از Windows Hello و اسپیکرهای پیشرفته مجهز شده است. 
۱۶ گیگابایت رم DDR5، یک ترابایت SSD، دو درگاه USB Type-C با پشتیبانی از تاندربولت ۴ و باتری ۹۰ وات‌ساعتی از سایر مشخصات فنی زفیروس M16 هستند. این لپ‌تاپ همچنین به‌لطف مهندسی بالا، طراحی جمع‌وجورتر و عامه‌پسندانه‌تر و استفاده از متریال سبک و با کیفیت، با وزن ۲٫۱ کیلوگرم از سبک‌ترین لپ‌تاپ‌های گیمینگ به‌شمار می‌رود.
در حدود ۱۰۰ میلیون تومان می‌توانید به‌سراغ «
Legion Pro 5
» نیز بروید که در بطن خود گرافیک قدرتمند 
RTX 4070 
با توان مصرفی ۱۴۰ وات را جای داده است و از تراشه 
Core i9-13900HX 
استفاده می‌کند. بدین‌ترتیب صاحبان این لپ‌تاپ از توانایی‌های جدید تراشه مبتنی‌بر فرایند TSMC 4N انویدیا از جمله Frame Generation و هشت گیگابایت رم ویدیویی GDDR6 بهره‌مند خواهند شد.
لیجن پرو ۵ به صفحه‌نمایش ۱۶ اینچی با وضوح 
۲۵۶۰ در ۱۶۰۰ پیکسل
 و نرخ نوسازی 
۲۴۰ هرتزی
 مجهز شده است که ضمن 
پوشش کامل sRGB
، با پشتیبانی از استاندارد Dolby Vision لذت اجرای بازی‌های سنگین را دوچندان می‌کند. این لپ‌تاپ ۳۲ گیگابایت رم DDR5، یک ترابایت SSD و دو درگاه Type-C با پشتیبانی از تاندربولت ۴ دراختیار شما قرار می‌دهد و باتری ۸۰ وات‌ساعتی، انرژی موردنیازش در حالت جدا از پریز را تأمین می‌کند.
برای افرادی که ذوب در دنیای کامپیوتر مخصوص بازی هستند و به‌اصطلاح خود را عضوی از 
PC Master Race
 می‌دانند، هیچ محدودیتی برای هزینه کردن وجود ندارد؛ افرادی که از خورد و خوراک و لباس می‌گذرند؛ ولی همیشه باید بهترین سخت‌افزار گیمینگ را داشته باشند. بنابراین نمی‌توانیم چنین افرادی را با محصولاتی که تا به اینجا معرفی کردیم، راضی نگه داریم. قطعاً برای افراد عادی هزینه کردن مبالغ بالای ۱۰۰ میلیون تومان برای یک کامپیوتر قابل ‌حمل، غیرمعقول به‌نظر می‌رسد؛ ولی در هر صورت افرادی هم هستند که این کار را با کمال میل انجام می‌دهند.
اگر قصد دارید بهترین لپ‌تاپ ویندوزی بازار را مال خود کنید و از طرف دیگر برای بازی کردن، به‌هردلیلی، سراغ پلی استیشن سونی یا ایکس باکس مایکروسافت نمی‌خواهید بروید، صرف‌نظر از منطقی بودن این مقدار هزینه، بهترین گزینه‌ی ممکنی که پیش‌روی شما است، لپ‌تاپ «
ROG Strix Scar 16
» ایسوس به‌شمار می‌رود. این لپ‌تاپ یک غول تمام‌عیار ویندوزی محسوب می‌شود که به‌واسطه‌ی پردازنده‌ی مرکزی به‌روز و قدرتمندش از پس تمام وظایفی که به عهده‌اش بگذارید، به‌خوبی برخواهد آمد و عنوان بهترین لپ تاپ 2023 ویندوزی بازار برازنده‌ی این دستگاه خواهد بود.
پردازنده‌ی نسل سیزدهمی 
اینتل Core i9-13980HX
 با ۲۴ هسته‌ی پردازشی با ترکیب ۸ هسته‌ی قدرتمند و ۱۶ هسته‌ی کم‌مصرف و ۳۲ رشته یکی از قدرتمندترین، جدیدترین و بهترین پردازنده‌‌های موجود در بازار تا به این لحظه به‌حساب می‌آید. در سمت دیگر دستگاه، پردازنده‌ی گرافیکی 
انویدیا GeForce RTX 4090
 قرار داده شده تا با ۱۶ گیگابایت رم ویدئویی‌اش کم‌و‌کسری در پردازش‌های گرافیکی، بازی، رندر گرفتن و یادگیری ماشین و هوش مصنوعی نداشته باشید. این GPU قدرتمند کلاس لپ‌تاپ با احتساب ۲۵ وات توان تقویتی پویا، مجموعاً از توان ۱۷۵ وات بهره می‌برد که چیزی حدود نصف توان کارت گرافیک RTX 4080 کلاس دسکتاپ است.
تمام ویژگی‌های لپ‌تاپ پرچم‌دار ایسوس به همین‌جا ختم نمی‌شود و می‌توان 
نمایشگر ۱۶ اینچ ۲۴۰ هرتز
 با دقت ۲۵۶۰ در ۱۶۰۰ پیکسل، 
پوشش صددرصدی فضای رنگی DCI-P3
 و نرخ تأخیر سه میلی‌ثانیه‌ای را به آن‌ها اضافه کرد. ۳۲ گیگابایت رم 
DDR5 
و یک ترابایت فضای ذخیره‌سازی SSD به‌همراه باتری چهار سلولی ۹۰ وات‌ساعتی سایر ویژگی‌های لپ‌تاپ را شامل می‌شوند؛ همچنین از نظر تنوع درگاه‌ها و پشتیبانی از تاندربولت نیز در وضعیت بسیار خوبی به‌سر می‌برد.
برای مطالعه اطلاعات فنی و قیمت روز همه لپ‌تاپ‌ها می‌توانید به بخش 
محصولات زومیت
 مراجعه کنید. به‌علاوه، در این بخش فضایی را برای تبادل نظر در مورد لپ‌تاپ فراهم کرده‌ایم تا بتوانید به‌راحتی نظرات و سؤالات خود را مطرح کنید.
به‌صورت کلی، کامپیوترهای رومیزی قدرت بیشتری با قیمت یکسان ارائه می‌دهند و در ضمن قابلیت ارتقا دارند؛ ولی لپ‌تاپ‌های گیمینگ قابل‌ حمل هستند و با آن‌ها می‌توانید در هرجایی بازی‌های موردعلاقه‌تان را اجرا کنید.
بزرگ‌ترین مشکل لپ‌تاپ‌های گیمینگ، گرم شدن بیش‌ازحد بدنه و صدای زیاد سیستم خنک‌کننده آن‌ها است. به‌علاوه برخلاف کامپیوترهای رومیزی، امکان ارتقای قطعات داخلی لپ‌تاپ‌ها وجود ندارد و پس از چند سال از رده خارج می‌شوند. اکثر لپ‌تاپ‌های گیمینگ فقط زمانی با حداکثر سرعت کار می‌کنند که از آداپتور برق استفاده کنید.
برای خرید بهترین لپ تاپ گیمینگ تا ۴۰ میلیون تومان باید مدلی با پردازنده‌ی Core i5-12450H و گرافیک RTX 3050 را تهیه کنید. پیشنهاد ما ایسوس 
TUF Dash F15
 است."
1,"خرید لپ تاپ
 با توجه به وجود انتخاب‌های زیاد، امروزه نیاز به دانش و آگاهی نسبی دارد. بسیاری از افراد در بین تمام نکات مهم هنگام خرید لپ تاپ تنها 
قیمت لپ تاپ
 را مورد توجه قرار می‌دهند. این در حالی است که 
لپ تاپ
 خوب برای شما لپ تاپی است که بتواند در عین ارزان بودن نیازهای شما را برطرف کند؛ اگر می‌خواهید بودجه‌ی خود را هدر ندهید بهتر است قبل از هرچیز انتظارات خود از لپ تاپ را مشخص کنید. خرید لپ تاپ اداری برای اجرای بازی‌های سنگین و خرید لپ تاپ گیمینگ برای انجام امور اداری هر دو به یک اندازه خریدهای ناموفقی به حساب می‌آیند.
یکی از رایج‌ترین کارهایی که هنگام خرید لپ تاپ انجام می‌دهیم مقایسه قیمت لپ تاپ های مختلف است. این کار ضروری تنها در صورتی می‌تواند مفید باشد که شناخت کافی از مشخصات انواع لپ تاپ و کاربرد هریک داشته باشیم. در غیر اینصورت، چنان‌چه لپ‌تاپی با قیمت ارزان تهیه کنیم و نتوانیم نیازهای خود را با آن برطرف کنیم، قطعا خرید موفقی نداشته‌ایم.
متاسفانه بسیاری از کاربران به اشتباه از واژه لب تاب به جای لپ تاپ استفاده می‌کنند؛ مثلا به جای جستجو لیست قیمت لپ تاپ عبارت قیمت لب تاب استفاده می‌کنند.
پیش از هر اقدامی نیاز خود به خرید لپ تاپ را مشخص کنید. معلوم کنید که چرا قصد دارید لپ تاپ بخرید و از لپ تاپ خود چه انتظاراتی دارید. پس از این مرحله باید شناخت کلی از رده‌های مختلف لپ تاپ و نوت بوک، قطعات داخلی و شرکت‌های سازنده‌ی آن‌ها به دست بیاورید. سپس می‌توانید با توجه به کارایی انواع لپ تاپ و در نظر گرفتن نیاز خود مناسب ترین انتخاب را از بهترین برند داشته باشید. از بین شرکت‌های مطرح تولیدکننده‌ی لپ‌تاپ می‌توان به اپل، دل، ایسوس، ایسر، اچ پی، لنوو و ... اشاره کرد که تقریبا همگی محصولات زیادی در بازار ایران دارند.
لپ تاپ اداری معمولا به دسته‌ای از لپ‌تاپ‌ها گفته می‌شود که از لحاظ کارایی در رده‌ی متوسط رو به پایین قرار می‌گیرند. معمولا بیشترین کاری که از این دسته از لپ‌تاپ‌ها انتظار می‌رود، اجرای برنامه‌هایی نظیر مجموعه آفیس، مشاهده فیلم و مرور صفحات اینترنت است. بنابراین، نیاز چندانی به سخت‌افزار پرقدرت در این رده از محصول وجود ندارد.
یکی از شاخصه‌هایی که در لپ تاپ اداری حائز اهمیت است، برخورداری از کیبورد یا صفحه کلید مناسب است. از آن‌جایی که تایپ کردن یا امور حسابداری از جمله استفاده‌های لپ‌تاپ اداری است، وجود کیبورد استاندارد دارای صفحه کلید عددی (نام پد) از ضروریات لپ تاپ های اداری به حساب می‌آید.
لپ تاپ اداری معمولا برای ساعات طولانی مورد استفاده قرار می‌گیرد. بنابراین، بهتر است اولا نمایشگر بزرگتری داشته باشد، ثانیا از کیفیت ساخت خوبی برخوردار باشد. هرچند نوت بوک‌های 15 اینچی دارای صفحه کلید عددی نیز در بازار وجود دارند، اما برای اینکه چشم‌ها فشار کمتری را تحمل کنند.
لپ تاپ هایی که تحت عنوان لپ تاپ مهندسی شناخته می‌شوند، مشترکات زیادی با لپ‌تاپ‌های ادرای دارند. تفاوت عمده‌ی لپ تاپ مهندسی و لپ تاپ اداری را باید توان پردازشی دانست. لپ تاپ مهندسی به دلیل نیاز به اجرای نرم‌افزارهایی مانند اتوکد و 3D Max باید از پردازنده‌ی قوی‌تر و میزان رم بیشتری برخوردار باشد.
شاید عبارت لپ‌تاپ دانشجویی به گوشتان خورده باشد. این عبارت را معمولا در مورد لپ‌تاپ‌هایی که قیمت نسبتا پایین، نمایشگر کمتر از ۱۵ اینچ و وزن کم دارند، استفاده می‌کنند. از آن‌جایی که دانشجویان معمولا لپ‌تاپ را با خود به دانشگاه حمل می‌کنند و در محیط‌های مختلف از آن استفاده می‌کنند، وزن پایین یا همان قابلیت حمل آسان یک ویژگی مهم برای این دسته از نوت‌بوک‌ها محسوب می‌شود.
قیمت لپ تاپ دانشجویی وابستگی زیادی به سخت‌افزار دستگاه دارد؛ این مسئله نیز ارتباط مستقیمی با رشته‌ی تحصیلی شما دارد. اگر دانشجوی رشته‌های انسانی هستید معمولا سخت‌افزار معمولی نیازهایتان را برطرف خواهد کرد؛ اما دانشجویان رشته‌های مهندسی، نقشه برداری، کامپیوتر و... باید برای خرید لپ تاپ دانشجویی با قدرت کافی هزینه‌ی بیشتری را متحمل شوند.
لپ تاپ گیمینگ به بالارده ترین نوت بوک های بازار که معمولا دارای طراحی های خاص هستند اطلاق می‌شود. ظرافتی که در طراحی لپ تاپ‌های اداری و مهندسی وجود دارد، معمولا در این سری مشاهده نمی‌شود. دلیل این امر استفاده از سخت‌افزار فوق‌العاده قوی و فن‌های بزرگ برای خنک نگه داشتن این قطعات است. لپ ‌تاپ‌های گیمینگ معمولا نمایشگری بزرگتر از ۱۵ اینچ دارند و به دلیل وزن بالا، حمل آن‌ها به سادگی لپ‌ تاپ‌ دانشجویی نیست.
اگر از عاشقان بازی هستید، برای اینکه بتوانید جدیدترین بازی‌های رایانه‌ای را روی لپ تاپ گیمینگ خود اجرا کنید نیاز به پردازنده‌ و کارت گرافیک پرقدرت دارید. برای افرادی که با پردازش‌های سنگین، مثل ویرایش ویدیو، سر و کار دارند نیز لپ تاپ گیمینگ به دلیل قدرت پردازش بالا گزینه‌ی مناسبی است. البته این قدرت، ارزان به دست نمی‌آید؛ یعنی اگر پایین بودن قیمت لپ تاپ برایتان مهم است بهتر است به فکر لپ تاپ گیمینگ نباشید.
این سری از لپ تاپ ها به دلیل ویژگی‌های سخت افزاری و نرم افزاری منحصر به فرد قیمت بالاتری دارند. به طوری که در برخی موارد قیمت لپ تاپ گیمینگ پنج برابر یک لپ تاپ اداری است. شاید بتوان پردازنده گرافیکی مجزا را در لپ‌تاپ‌های غیر گیمینگ که ظاهر ساده‌تر و قیمت مناسب‌تری دارند نیز یافت. لازم به ذکر است که پردازنده‌های گرافیکی لپ‌ تاپ‌ های گیمینگ ضعیف‌تر از نمونه دسکتاپ آن‌‌ها است. یافتن لپ تاپ ارزان در این بازه قیمتی عموما کار دشواری است.
پردازنده مرکزی یا CPU رکن اصلی لپ تاپ است. کلیه‌ی پردازش‌های سیستم توسط پردازنده‌ی مرکزی انجام می‌شود. بنابراین، هرچه این قطعه سریعتر و بهینه‌تر عمل کند تجربه‌ی کاربری بهتری خواهید داشت. البته عملکرد پردازنده تا حد زیادی در گروی سایر قطعات مانند ظرفیت و سرعت رم و هارد لپ‌تاپ است؛ اما کمتر پیش می‌آید که شرکت سازنده پردازنده‌ی رده بالا را با رم و حافظه‌ی رده پایین همراه کند.
از مطرح‌ترین شرکت‌های سازنده‌ی پردازنده‌ی لپ‌تاپ می‌توان به اینتل، AMD و اپل اشاره کرد. اینتل را معمولا با پردازنده‌های Core i3، Core i5 و Core i7 آن می‌شناسیم. پردازنده‌های رده پایین‌تر پنتیوم، سلرون و اتم نیز ساخت همین شرکت هستند. بیشتر لپ‌تاپ‌های موجود در بازار به یک مدل از سری‌های فوق مجهز هستند. با توجه به غیرقابل تعویض بودن CPU و وابستگی قیمت لپ تاپ به مدل پردازنده و پردازنده گرافیکی آن دارد بنابراین سعی کنید به خوبی نیاز خود را پیش‌بینی کنید.
AMD که در سال‌های اخیر در برخی مشخصه‌ها مانند لیتوگرافی از رقیب بزرگ خود یعنی اینتل پیشی گرفته، سازنده‌ی پردازنده های سری رایزن مانند Ryzen 3، Ryzen 5 و Ryzen 7 است.
اپل که اخیرا به جمع سازندگان پردازنده‌ی لپ‌تاپ ملحق شده، پردازنده‌ی پرقدرت M1 را به نام خود ثبت کرده است و به طور اختصاصی در لپ‌تاپ‌های خود از آن‌ها استفاده می‌کند. این پردازنده از نظر قدرت پردازشی یکی از بهترین‌ گزینه‌ها برای علاقه‌مندان مک‌بوک‌ها است و مصرف بسیار پایین‌تری نسبت به رقبا دارد.
درصد بسیار زیادی از پردازنده‌ها دارای واحد گرافیک یکپارچه هستند. این واحد گرفیکی در پردازنده‌های اینتل معمولا با نام‌های HD و UHD و در مواردی Iris شناخته می‌شود. واحدهای گرافیکی سری Vega نیز ساخت شرکت AMD هستند. اما اکثر این واحدهای گرافیکی یکپارچه فاقد حافظه اختصاصی هستند. بنابراین، اگر به دنبال لپ تاپ گیمینگ یا دستگاهی با توانایی پردازش گرافیکی سنگین هستید، بهتر است لپ تاپ شما واحد گرافیکی مجزا داشته باشد. کارت گرافیک‌های شرکت انویدیا از سری GeForce همچنین گرافیک‌های مجزای شرکت AMD از سری Radeon معمولا گزینه‌های موجود هستند.
نمایشگر لپ تاپ یکی از قطعاتی است که بیشترین تأثیر را در تجربه‌ی کاربری دارد. بنابراین، مهم است که بسته به نیاز خود اندازه و نوع پنل نمایشگر لپ تاپ خود را مشخص کنید.
لپ‌تاپ‌ها معمولا در ابعاد ۱۱ تا ۱۸ اینچی عرضه می‌شوند. مدل‌های ۱۱ تا ۱۳ اینچی کاملا سبک و قابل حمل بوده و گزینه‌ی مناسبی برای دانشجویان به شمار می‌روند. اما اگر از لپ‌تاپ خود به عنوان دسکتاپ استفاده می‌کنید، دست کم به نمایشگری با ابعاد ۱۴ اینچ نیاز خواهید داشت.
فناوری‌هایی که در پنل‌های نمایشگر لپ‌تاپ‌ها استفاده می‌شود شامل TN، VA، TFT،  IPS و OLED است. این پنل‌ها نسبت به یکدیگر مزایا و معایبی دارند که آگاهی از آن‌ها شما را خرید لپ تاپ مناسب تر کمک خواهد کرد.
پنل‌هایTFT، VA،  TNو IPS همگی از انواع LCD هستند و فقط نور پس‌زمینه LED دارند TFT .و TN از قدیمی‌ترین نمایشگرها هستند و در مقام مقایسه، در ردیف آخر قرار می‌گیرند؛ با وجود این، شاید قیمت پایین‌تر آن‌ها باعث شده است همچنان در لپ‌تاپ‌های پایین‌رده و اقتصادی مورد استفاده قرار بگیرند. دقت رنگ پایین و زاویه دید محدود از معایت این فناوری‌های LCD است. با وجود این، نرخ نوسازی بالا و زمان پاسخ‌دهی پایین TN را به گزینه‌ای مناسب برای لپ تاپ گیمینگ تبدیل کرده است.
رقابت اصلی بین پنل‌های LCD را باید بین IPS و VA توصیف کرد. پنل‌های IPS و VA هر دو دقت رنگ بالایی دارند اما IPS ها در زاویه‌ی دید بی‌نظیر عمل می‌کنند. در حالی که اگر یک نمایشگر با فناوری VA را از نمای کنار تماشا کنید، شاهد تغییر رنگ و کنتراست تصاویر خواهید شد. البته سامسونگ با عرضه‌ی SVA سعی کرده است تا حدودی این مشکل را در پنل‌های VA حل کند. 
برتری اصلی
 VA نسبت به IPA نرخ کنتراست تصویر است.
گفتنی است پنل‌های PLS و AHVA نیز از انواع پنل IPS هستند که با کمی بهبود به ترتیب توسط سامسونگ و شرکت چینی AUO عرضه شده‌اند.
در نقطه‌ی مقابل  LCDها نمایشگرهای کاملا متفاوت OLED قرار دارند. این نمایشگرها از نظر سازوکار کاملا متفاوت از LCD‌ها عمل می‌کنند. پنل‌های اولد نسبت به نمونه‌های دیگر سبک‌تر و نازک‌تر هستند. در کنار این ویژگی، نمایش عمیق رنگ مشکی، دقت رنگ و کنتراست بالا و ... قابلیت‌هایی هستند که باعث شده‌اند نمایشگر‌های گران‌قیمت OLED گزینه‌ی مناسبی برای لپ‌تاپ‌های بالارده باشند. تعداد لپ‌تاپ‌های مجهز به نمایشگر اولد در بازار بسیار اندک است.
از مشخصه‌های مهمی که باید هنگام خرید لپ تاپ به آن توجه کنید ابعاد و وزن لپ تاپ است. این موضوع ارتباط مستقیم با کاربری شما دارد. اگر قصد دارید از لپ تاپ خود به عنوان جایگزینی برای کامپیوتر خانگی استفاده کنید، موضوع وزن و ابعاد اهمیت چندانی برایتان نخواهد داشت. یعنی می‌توانید یک لپ تاپ با نمایشگر 18 اینچی تهیه کنید و از تصویر بزرگتر لذت ببرید؛ اما اگر مجبور هستید لپ تاپ خود را مدام با خود حمل کنید، لپ‌تاپ سبک و با ابعاد مناسب گزینه بهتری است. شرکت‌های سازنده‌ی لپ‌تاپ، در رأس آنها شرکت اپل، در پاسخ به نیاز کاربران به لپ‌تاپ‌های فوق باریک و سبک، گونه‌ای از نوت‌بوک به نام اولترابوک را روانه‌ی بازار کردند. بدیهی است که قیمت لپ تاپ با وزن و ابعاد مناسب که از سخت‌افزار قدرتمندی نیز بهره ببرد در بازار بسیار بالا است.
اولترابوک به لپ‌تاپ‌هایی گفته می‌شود که ضخامت کمتر از ۲۰ میلی‌متر و وزن کمتر از ۱.۵ کیلوگرم دارند. این دستگاه‌ها معمولا دارای حافظه‌ SSD هستند که هم سرعت بالاتر و هم وزن پایین‌تری نسبت به هارد دیسک دارد. مک‌بوک‌های اپل، سری XPS دل، سرفیس بوک و سرفیس لپ‌تاپ و ... را باید جزو این دسته از لپ‌تاپ‌ها قرار داد.
از دیگر نکاتی که هنگام خرید لپ تاپ باید به آن دقت داشته باشید این است که لپ‌تاپ‌ها برعکس رایانه‌های رومیزی قابلیت ارتقاء چندانی ندارند. بنابراین، دستگاهی که می‌خرید تقریبا با همان مشخصات تا انتها همراه شما خواهد بود.
با اینکه نوت بوک ها مانند دسکتاپ‌ها انعطاف پذیر نیستند، بخش‌هایی در آن‌ها وجود دارد که می‌توانید هنگام خرید، کمتر نگران آن‌ها باشید؛ چرا که می‌توانید در آینده با کمی هزینه اقدام به بهبود آن‌ها کنید. حافظه‌ی رم و هارد لپ‌تاپ تنها بخش‌هایی هستند که می‌توانید در اکثر لپ‌تاپ‌ها روی قابلیت ارتقاء آن‌ها حساب کنید. این که این ارتقا تا چه حد امکان‌پذیر است بستگی به مدل دستگاه و بورد آن دارد؛ اما معمولا اکثر مدل‌ها قابلیت ارتقا تا ۱۶ گیگابایت رم و ۱.۵ ترابایت حافظه را دارند. برخی از اولترابوک‌های بازار به دلیل اتصال حافظه به مادربورد قابلیت ارتقا ندارند بنابراین حتما به این مساله توجه داشته باشید.
در مشخصات لپ‌تاپ‌ها احتمالا با عبارت پوشش مات یا براق برخورد کرده‌اید. لپ‌تاپ‌هایی که پوشش مات دارند نور محیط را کمتر بازتاب می‌دهند. این ویژگی باعث می‌شود در فضاهای بیرونی تصویر واضح‌تری را مشاهده کنید. در نقطه‌ی مقابل نمایشگرهای فاقد این پوشش تصویر درخشان‌تری را در محیط‌های فاقد نور مزاحم ارائه می‌دهند اما بازتاب نور آن‌ها در سایر محیط‌ها کمی آزاردهنده خواهد بود.
نرخ نوسازی از دیگر مؤلفه‌های مهم در نمایشگرها به حساب می‌آید. معمولا تمام لپ‌تاپ‌های میان‌رده دارای نرخ نوسازی ۶۰ هرتز هستند. این عدد در لپ‌تاپ‌های بالارده و لپ تاپ گیمینگ به ۳۶۰ هرتز نیز می‌رسد. باید بدانید هرچه نرخ نوسازی تصویر بالاتر باشد، نمایش تصاویر نرم‌تر و چشم‌نوارتر خواهد بود.
درگاه‌هایی مانندUSB Type-C  
نیز در لپ‌تاپ های جدیدتر یک مزیت محسوب می‌شوند زیرا در در صورت پشتیبانی از پاور دلیوری و تاندربولت قابلیت‌های زیادی از جمله امکان شارژ از طریق درگاه مذکور، اتصال سریع، خروجی تصویر و ... را به شما ارائه خواهد داد. اگر لپ‌تاپی هر دو نوع 
A و C را داشته باشد گزینه بهتری محسوب می‌شوند. فراموش نکنید تعداد درگاه‌ها نیز از اهمیت ویژه‌ای برخوردار است.
امروزه نوت بوک‌هایی وجود دارند که عمر باتری آن‌ها به ۱۵ ساعت می‌رسد؛ اما این ویژگی برای همه‌ی افراد مهم نیست. چرا که اکثر کاربران هنگام استفاده از لپ‌تاپ آن را به برق وصل می‌کنند؛ اما در صورتی که زیاد مسافرت می‌کنید، داشتن عمر باتری بیشتر می‌تواند شما را از به همراه داشتن پاوربانک‌های بزرگ و سنگین در مسیر سفر بی‌نیاز کند. لپ‌تاپ‌های گیمینگ یا به طور کل لپ‌تاپ‌‌هایی که از پردازنده‌های کم مصرف سری U استفاده نمی‌کنند عموما قادر به شارژدهی بالا نیستند اگر شارژدهی برای شما مهم است اولترابوک‌ها گزینه‌های در دسترس شما هستند.
برخی مدل‌های لپ‌تاپ در ایران در دو نسخه‌ی دارای ویندوز اورجینال و فاقد ویندوز عرضه می‌شوند. گاهی هم پیش می‌آید که بین دو گزینه‌ی مشابه از دو برند مختلف داشتن یا نداشتن ویندوز اصلی وجه تمایز قرار می‌گیرد. در این حالت باید به این نکته توجه داشته باشید که داشتن ویندوز اصلی به هیچ وجه بد نیست. این یعنی شرکت سازنده در مشارکت با مایکروسافت ویندوز اصلی و کرک نشده را روی لپ‌تاپ شما نصب کرده و کلیه‌ی درایورهای سازگار با آن نسخه از ویندوز نیز به صورت پیش‌فرض روی دستگاه نصب هستند.
تنها مشکلی که وجود دارد این است که مدل‌های دارای ویندوز کمی گران‌تر از مدل‌های فاقد آن هستند. بنابراین، اگر خودتان قادر به نصب ویندوز و درایورهای دستگاه هستید ممکن است مانند اکثر کاربران ایرانی نسخه‌ی ارزان‌تر فاقد سیستم‌عامل را ترجیح بدهید.
قیمت لپ تاپ امروز چقدر است؟ قیمت روز لپ تاپ ها هم مانند هر کالای وارداتی دیگر، وابسته به قیمت دلار است. اگر قصد خرید لپ تاپ دارید بهتر است نیم‌نگاهی به نوسانات بازار ارز داشته باشید. قیمت روز لپ تاپ در فواصل زمانی کمی دستخوش تغییر و تحول می‌شود؛ بنابراین، می‌توانید با بررسی مداوم قیمت روز لپ تاپ خرید موفق‌تری را تجربه کنید. زومیت این کار را با فهرست کردن فروشنده‌های مختلف و قیمت‌های آن‌ها تا حد زیادی برایتان راحت کرده است.
زومیت در بخش محصولات خود، قیمت لپ تاپ را به همراه مشخصات کامل آن‌ها قرار می‌دهد. بنابراین، پس از مطالعه‌ی این مطلب و پیدا کردن شناخت نسبی از انواع لپ‌تاپ، با مراجعه به بخش محصولات زومیت می‌توانید تصمیم‌گیری بهتری در مورد خرید لپ‌ تاپ ایده آل خود داشته باشید.
خرید لپ‌ تاپ ارزان در شرایط فعلی به دلیل افزایش قیمت این محصولات در بازار افزایش چشمگیری یافته است. بسیاری از کاربران به دنبال خرید لپ تاپ با کم‌ترین هزینه برای پوشش نیازهایشان هستند. کافی است برای یافتن این لپ‌تاپ‌ها از بخش لیست محصول بازه قیمتی موردنظر خود را انتخاب کنید با این کار محبوب‌ترین محصولات فعلی بازار در آن رده قیمتی نمایش داده می‌شود با تغییر روش مرتب‌سازی به ارزان‌ترین گزینه‌های ارزان‌تر را مشاهده خواهید کرد. با ترکیب قیمت لپ تاپ و نیازهای خود گزینه‌های موردنظر خود را انتخاب کنید و اگر سوالی در مورد هر کدام داشتید در صفحه هر محصول آن را مطرح کنید تا کاربران و کارشناسان زومیت به آن پاسخ دهند. همچنین فراموش نکنید که نظرات کاربران و بررسی‌های کوتاه آن‌ها در مورد محصولات را مطالعه کنید. فراموش نکنید لپ تاپ ارزان الزاما به معنی این نیست که با یک کالای بد روبرو هستیم بلکه به این معنی است که این کالا برای بازار هدفی با نیازهای پایه و اندک‌تر تدارک دیده شده است.
با توجه به اینکه لپ‌تاپ یک کالای الکترونیکی وارداتی محسوب می‌شود، قیمت فروش لپ تاپ به مولفه‌ی مهمی همچون قیمت ارز و عرضه در بازار کشور وابسته است. شما می‌توانید از طریق نمودار قیمت لپ تاپ موردنظر خود وضعیت کلی تغییرات آن در بازه‌های زمانی مختلف را مشاهده کنید تا تصمیم بهتری برای انتخاب زمان مناسب برای خرید ارزان لپ تاپ بگیرید. لازم به ذکر است لیست قیمت لپ تاپ موردنظر شما بر اساس ارزان به گران مرتب شده است.
برای افرادی که برای خرید لپ تاپ مستقیم به سمت بازار می‌روند، معمولا خرید لپ تاپ با ارزان ترین قیمت کار بسیار سختی خواهد بود. این افراد اغلب پس از خرید دستگاه متوجه می‌شوند که فروشگاه دیگری همان دستگاه را به قیمت پایین‌تری عرضه می‌کند. این مسئله اغلب باعث کاهش رضایت خرید می‌شود.
در عصری که حداقل رزولوشن اکثر گوشی‌های ۶ اینچی FHD است، خرید لپ‌تاپ 15 اینچی با رزولوشن HD دیگر منطقی به نظر نمی‌رسد. توجه داشته باشید که هرچه رزولوشن تصویر بالاتر باشد شاهد تصاویر با وضوح بیشتری خواهید بود و این مسئله تأثیر مشهودی بر تجربه‌ی کاربری شما خواهد داشت.لپ تاپ شما یا درگاه USB 3.1 دارد یا ندارد؛ یعنی امکان افزودن این قابلیت در آینده برایتان وجود ندارد. پس اگر سرعت انتقال داده از فلش مموری یا هارد اکسترنال برایتان اهمیت دارد، بهتر است از این گزینه غافل نشوید. این موضوع در مورد درگاه‌هایی مانند HDMI و VGA نیز صدق می‌کند. اگر قابلیت اتصال به تلویزیون یا ویدیو پروژکتور برایتان مهم است، دقت کنید لپ تاپی که خریداری می‌کنید حداقل HDMI و حدالامکان هر دو خروجی HDMI و VGA را داشته باشد؛ البته لپ‌تاپ‌هایی که دارای درگاه VGA هستند در بازار اندک هستند بنابراین به مبدل نیاز خواهید داشت.
برای مشاهده لیست قیمت جدیدترین انواع ""لپ تاپ"" با برندهای مختلف روی لینک های زیر کلیک کنید:
 قیمت لپ تاپ ایسوس
، 
قیمت لپ تاپ لنوو
، 
قیمت لپ تاپ HP
،  
قیمت لپ تاپ دل
، 
قیمت لپ تاپ اپل (مک بوک)
مدل‌های متنوعی از لنوو مانند Legion 5 مدل 15ACH6 و LOQ مدل 15IRH8 و همچنین برخی از کانفیگ‌های Legion 5 Pro بهترین انتخاب محسوب می‌شوند.
برخی مدل‌های IdeaPad لنوو قیمتی حدود 10 میلیون تومان یا کمی بیشتر دارند. البته توجه داشته باشید که سخت‌افزار، نمایشگر و امکانات حداقلی را در اختیارتان قرار می‌دهند.
لپ تاپ ایسر Aspire 3 و ایسوس Vivobook S 14 OLED مناسب رشته کامپیوتر هستند و از مدل‌های خوش‌قیمت بازار محسوب می‌شوند.
خیر، برخی لپ‌تاپ‌ها مانند مک‌بوک به هیچ عنوان امکان ارتقاء ندارند. در سایر برندها نیز ارتقاء به صورت محدود انجام می‌شود که بسته به مدل لپ‌تاپ متفاوت است."
1,"لنوو اوایل سال ۲۰۲۴ در نمایشگاه بزرگ CES محصولات هیجان‌انگیز بسیار زیادی به‌نمایش گذاشت تا توان مهندسانش را به رخ رقبا بکشد. یکی از جذاب‌ترین محصولات لنوو، لپ‌تاپی با نمایشگر E Ink روی بخش خارجی بود. این شرکت همچنین لپ‌تاپی تبدیل‌پذیر معرفی کرد که در نقش تبلت اندرویدی نیز ظاهر می‌شد. 
لنوو همچنان به ایده‌پردازی درباره‌ی آینده‌ی صنعت لپ‌تاپ ادامه می‌دهد. این شرکت ساعاتی پیش در کنگره‌ی جهانی موبایل ۲۰۲۴ (MWC 2024) لپ‌تاپ هیجان‌انگیزی با نام Lenovo ThinkBook Transparent Display به‌نمایش گذاشت که از نمایشگر شفاف بهره می‌برد.
بر اساس 
بیانیه‌ی مطبوعاتی لنوو
، امکان 
خرید لپ تاپ
 شفاف این شرکت وجود ندارد و فعلاً با دستگاهی مفهومی طرفیم که برای تولید انبوه در نظر گرفته نشده است. این شرکت گاهی‌اوقات دستگاه‌های مفهومی را نیز می‌فروشد، اما چنین گفته‌ای برای Lenovo ThinkBook Transparent Display صدق نمی‌کند. 
لپ‌تاپ شفاف لنوو به نمایشگر ۱۷٫۳ اینچ پیشرفته‌ی LCD از نوع Micro-LED مجهز است که به روشنایی ۱٬۰۰۰ نیت دست پیدا می‌کند. بخش‌های شفاف این نمایشگر، همان بخش‌هایی هستند که در نمایشگرهای سنتی به رنگ مشکی دیده می‌شوند. 
لپ‌تاپی با نمایشگر شفاف شاید در نگاه اول چندان کاربردی به نظر نرسد، بااین‌حال لنوو تلاش کرده  اهمیت چنین محصولی را برای برخی از سناریوها تعریف کند. بزرگ‌ترین کاربرد لپ‌تاپ شفاف لنوو، ترکیب 
هوش مصنوعی
 با فناوری واقعیت افزوده است. 
در بخش پشتی از یک دوربین استفاده شده است؛ بدین ترتیب می‌توانید چیزی را در پشت لپ‌تاپ قرار دهید تا محصول جدید لنوو ازطریق دوربین خارجی‌اش آن را شناسایی کند. لپ‌تاپ سپس می‌تواند اطلاعاتی درباره‌ی آن محصول به شیوه‌ی گرافیکی روی صفحه نشان دهد. بخش HUD بسیار هیجان‌انگیز به نظر می‌رسد. 
لنوو می‌گوید که نمایشگر لپ‌تاپ جدیدش به سیستمی برای حفظ حریم خصوصی مجهز است تا افراد نتوانند محتوای نمایشگر شما را از پشت ببینند. این قابلیت روی بهبود عملکرد نمایشگر شفاف در محیط‌های پرنور اثر مثبت خواهد گذاشت.
یوگا بوک را به خاطر دارید؟ منظور آن لپ‌تاپ دو نمایشگره‌ی آینده‌نگرانه که Yoga Book 9i نام دارد نیست. لنوو سال‌‌ها قبل لپ‌تاپ‌های یوگا بوک را با طراحی نمادین روانه‌ی بازار می‌کرد. در آن زمان یوگا بوک 
پردازنده اینتل
 Atom و نمایشگر ۱۰ اینچ و شیشه‌ای تخت به‌عنوان کیبورد داشت که می‌شد آن را خاموش کرد. کیبورد استفاده‌شده در لپ‌تاپ شفاف لنوو، چیزی شبیه به همان محصول است.
لپ‌تاپ شفاف لنوو به‌طور کلی بسیار آینده‌نگرانه و هیجان‌انگیز به نظر می‌رسد. چنین محصولی شاید در نگاه اول چندان کاربردی نباشد، اما دیدن ایده‌پردازی شرکت‌ها درباره‌ی محصولات نوآورانه همیشه جذاب است. 
همان‌طور که اشاره شد، لپ‌تاپ ThinkBook Transparent Display محصولی مفهومی است. 
قیمت لپ تاپ لنوو
 اعلام نشده است؛ اگر این محصول واقعاً روزی به بازار عرضه شود، با در نظر گرفتن بهره‌مندی از نمایشگر شفاف، قطعاً قیمتش بسیار زیاد خواهد بود."
1,"گلکسی بوک ۳ اولترا
 که 
بهترین لپ تاپ
 سامسونگ به‌حساب می‌آید، دستگاهی است که نفرین لپ‌تاپ‌های ویندوزی را می‌شکند و رقیبی توانمند برای مدل‌های مختلف 
لپ تاپ اپل
 محسوب می‌شود. 
گلکسی بوک ۳ اولترا به‌نوعی اولین اولترابوک پرقدرت سامسونگ است و از 
پردازنده اینتل
 نسل ۱۳ و 
گرافیک انویدیا
 مدل 
RTX 4070
 و ۳۲ گیگابایت رم و یک ترابایت SSD استفاده می‌کند. یکی از نکات جذاب درباره‌ی گلکسی بوک ۳ اولترا، بهره‌مندی از نمایشگر اولد با وضوح 3K است.
زومیت در ویدیو بالا گلکسی بوک ۳ اولترا را زیر ذره‌بین برده است تا با یکی از جذاب‌ترین لپ‌تاپ‌های حال حاضر دنیا آشنا شوید. در بخش محصولات زومیت می‌توانید 
قیمت لپ تاپ سامسونگ
 و 
قیمت لپ تاپ
 برندهای دیگر را ببینید.
گلکسی بوک ۳ اولترا را 
فروشگاه اینترنتی سرفیس‌کار
 برای بررسی در اختیار زومیت قرار داد."
1,"ایسوس که حضور پررنگی در نمایشگاه CES 2024 داشته است، بار دیگر نگاه‌ها را به خود خیره کرد. این شرکت لحظاتی پیش نسل جدید لپ‌تاپ Zenbook Duo را به‌نمایش گذاشت که به دو پنل بزرگ باکیفیت مجهز است. این سبک طراحی چیز کاملا جدیدی نیست و نمونه‌ی آن‌ را پیش‌تر در خانواده‌ی Zenbook Duo دیده بودیم. 
در مدل ۲۰۲۴ ذن‌بوک دوئو ایسوس شاهد دو نمایشگر ۱۴ اینچ هستیم که یکی از آن‌ها در بالای دیگری قرار گرفته است. هر دو نمایشگر از نوع اولد هستند، وضوح ۲٬۸۸۰ در ۱٬۸۰۰ پیکسل ارائه می‌دهند، نسبت تصویرشان ۱۶:۱۰ است و به نرخ نوسازی ۱۲۰ هرتز دست پیدا می‌کنند. این دو نمایشگر در کنار یک‌دیگر مثل نمایشگری ۱۹٫۸ اینچ عمل می‌کنند.
ایسوس در سری ذن‌بوک دوئو رویکردی مشابه 
لپ تاپ لنوو
 مدل یوگا بوک 9i در پیش می‌گیرد، البته با یک‌سری تفاوت‌ها. 
ایسوس همچون لنوو به شما امکان می‌دهد که نمایشگر پایینی را به کیبورد مجازی تبدیل کنید و مشغول تایپ روی آن شوید. همچنین می‌توانید کیبورد فیزیکی را به لپ‌تاپ متصل کنید تا هر دو نمایشگر در دسترس شما باشند. تفاوت مهم این است که 
کیبورد ایسوس
 از ترک‌پد استفاده می‌کند تا مجبور نشوید از ترک‌پد مجازی استفاده کنید.
بر اساس بیانیه‌ی مطبوعاتی ایسوس، می‌توان از ذن‌بوک دوئو در چندین حالت مختلف استفاده کرد. نخست، حالت استاندارد لپ‌تاپ است؛ جایی که نمایشگر پایینی به‌طور کامل با کیبورد و ترک‌پد فیزیکی پوشانده می‌شود. 
در حالت دوم می‌توانید کیبورد را روی میز قرار دهید و از هر دو نمایشگر استفاده کنید. ایسوس حالتی که نمایشگرها روی یک‌دیگر قرار می‌گیرند را Dual Screen و حالت افقی را Desktop Mode می‌نامد. 
سومین حالت استفاده از لپ‌تاپ هیجان‌انگیز ایسوس، Sharing Mode است؛ در این حالت باید کیبورد را به‌طور کامل جدا کنید و لپ‌تاپ را روی سطحی تخت قرار دهید، به‌گونه‌ای که دو نمایشگر روبه‌بالا قرار بگیرند و از هم جدا باشند تا بتوانید با همکارتان که در آن طرف میز نشسته است، روی پروژه‌ها کار کنید و آن‌ها را به اشتراک بگذارید. 
ذن‌بوک دوئو یک سال پس از رقیب اصلی‌اش روانه‌ی بازار می‌شود و طبیعی است که سخت‌افزار مدرن‌تری داشته باشد. در این 
لپ تاپ ایسوس
 شاهد استفاده از 
پردازنده اینتل
 Core Ultra 9 185H به‌همراه ۳۲ گیگابایت رم و دو ترابایت فضای ذخیره‌سازی و باتری ۷۵‌ وات‌ساعتی هستیم. 
ایسوس ذن‌بوک دوئو ۲۰۲۴ به دو درگاه Thunderbolt 4 و یک درگاه USB-A و یک خروجی HDMI و جک ۳٫۵ میلی‌متری هدفون مجهز است و با قلم لمسی اختصاصی ایسوس سازگاری دارد. 
کیبورد بلوتوثی محصول به‌گونه‌ای طراحی شده است که بتوانید آن را هنگام حمل کردن، در بین دو نمایشگر لپ تاپ قرار دهید. شارژکردن کیبورد ازطریق پوگو پین نمایشگر پایینی انجام می‌شود. 
قیمت لپ تاپ
 ایسوس ذن‌بوک دوئو ۲۰۲۴ در بازاز بریتانیا به ۱٬۶۹۹٫۹۹ پوند (حدود ۲٬۱۶۱ دلار) می‌رسد. این محصول از اواخر ماه جاری میلادی عرضه خواهد شد."
1,"Maingear، شرکتی که به‌خاطر ساخت کامپیوترهای رومیزی سفارشی شناخته می‌شود، لپ‌تاپ گیمینگ جدیدی را با نام ML-16 معرفی کرد. این لپ‌تاپ‌ به نمایشگر ۱۶ اینچی و 
پردازنده‌ اینتل
 سری میتیور لیک و 
گرافیک انویدیا
 مجهز‌ است.
ML-16 از پردازنده‌ی Core Ultra 7 155H و حداکثر ۶۴ گیگابایت رم بهره می‌برد. جدیدترین لپ‌تاپ مین‌گیر بسته به کانفیگ انتخابی می‌تواند با گرافیک 
RTX 4060
 یا 
RTX 4070
 همراه شود. به‌لطف دو اسلات M.2 می‌توان فضای ذخیره‌سازی دستگاه را تا هشت ترابایت ارتقا داد.
نمایشگر ۱۶ اینچی دستگاه نسبت تصویر ۱۶:۱۰ و وضوح +QHD و نرخ نوسازی ۲۴۰ هرتز دارد که در لپ‌تاپ‌های گیمینگ مدرن بسیار رایج است. ML-16 از درگاه‌های تاندربولت ۴ و USB-C، دو درگاه USB Type-A، درگاه HDMI و درگاه microSD و جک هدفون بهره می‌برد.
یکی از ویژگی‌های برجسته‌ی ML-16 در‌مقایسه‌با برندهای دیگر این است که می‌توانید با پرداخت هزینه‌ی بیشتر، طرح‌های هنری قابل شخصی‌سازی را به درِ لپ‌تاپ اضافه کنید.
مین‌گیر 
ادعا می‌کند
 که لپ‌تاپ جدیدش بدون هیچ‌گونه زائدافزاری به‌دست کاربران می‌رسد. 
قیمت لپ تاپ
 جدید ML-16 از ۱٬۸۶۹ دلار آغاز می‌شود."
1,"محصولات سری سرفیس پرو و سرفیس لپ‌تاپ مایکروسافت قبلاً امتیاز تعمیرپذیری بسیار ضعیفی داشتند و تعویض و تعمیر آن‌ها کار دشواری بود. اکنون مایکروسافت در روز عرضه‌ی نسل جدید این محصولات، یعنی سرفیس پرو ۱۱ و سرفیس لپ‌تاپ ۷، دستورالعمل بازکردن هر دو دستگاه را منتشر کرده است تا کاربران درصورت تمایل، بتوانند آن‌ها را راحت‌تر تعمیر کنند.
ویدئو iFixit از کالبدشکافی سرفیس پرو ۱۱ و سرفیس لپ‌تاپ ۷
، نشان می‌دهد ساختار محصولات یادشده درمقایسه‌با نسل قبلی‌شان چقدر تغییر کرده است و چطور می‌توان به قطعات داخلی آن‌ها دسترسی یافت.
ویدئو iFixit با کالبدشکافی سرفیس لپ‌تاپ ۷ شروع می‌شود. مایکروسافت از زمان بررسی آخرین نسل این محصول، پیشرفت‌های زیادی در‌زمینه‌ی تعمیرپذیری کرده است. به‌عنوان مثال، برای دسترسی به داخل دستگاه، دیگر به تخریب کامل آن نیازی نیست و این موضوع را مدیون چهار پیچ مخفی زیر درپوش‌های لاستیکی هستیم.
جداسازی درپوش پشتی نیز بدون دردسر و با استفاده از آهن‌ربا به‌راحتی جدا می‌شود. نمادهایی برای قطعات و نوع پیچ‌ها وجود دارد و باتری نیز به‌راحتی قابلیت ‌جداشدن دارد. حتی نوع پیچ‌گوشی موردنیاز برای پیچ هر قطعه، روی آن نوشته شده است. 
دسترسی به SSD سرفیس لپ‌تاپ ۷ نیز آسان به‌نظر می‌رسد و ظاهراً ارتقاپذیر است. با جداکردن چند کانکتور ساده اسپیکر‌ها را نیز می‌توان به‌راحتی جدا کرد. جالب اینکه‌ در همین مرحله، اکثر قطعات دیگر دستگاه دردسترس شما قرار خواهند داشت.
به‌‌گفته‌ی iFixit
، تعمیرپذیری مناسب سرفیس پرو ۱۱ امیدوارکننده به‌نظر می‌رسد. درست شبیه مدل‌های اخیر این محصول، حافظه‌ی M.2 بدون‌ نیاز به جداسازی کامل دستگاه دردسترس قرار دارد و جداسازی قطعه‌ی مذکور جریان برق را هم قطع می‌کند.
جداکردن صفحه‌نمایش سرفیس پرو ۱۱ نیز درمقایسه‌با سایر تبلت‌های هم‌رده‌اش نسبتاً آسان است. خبر خوش اینکه نمادهای راهنما محل قرارگیری پیچ‌های نگه‌دارنده‌ی سیستم خنک‌کننده‌ی دستگاه را نشان می‌دهند. در مرحله‌ی بعد، می‌توان اسپیکر‌ها و دوربین‌ها را جدا کرد که برخلاف اکثر تبلت‌ها با چسب محکم نشده‌اند و فقط با سه پیچ نگه داشته شده‌اند."
2,Content not found
2,Content not found
2,Content not found
2,Content not found
2,Content not found
2,Content not found
2,Content not found
2,Content not found
2,Content not found
2,Content not found
2,Content not found
2,Content not found
